{
  "sportfinanza": [],
  "calciofinanza": [
    {
      "id": "0.16364082427657517",
      "title": "Roma, la tuta celeste tolta dal mercato: sospeso il responsabile marketing",
      "excerpt": "Michael Wandell è stato sospeso dalle sue funzioni e la Roma ha aperto un procedimento disciplinare nei suoi confronti.",
      "body": "La Roma si è mossa con immediatezza per placare le polemiche sollevate dai tifosi, a seguito del lancio di una nuova tuta Adidas (sponsor tecnico del club giallorosso) con un inserto celeste. Si tratta del colore predominante dei rivali della Lazio, una scelta cromatica che ha scatenato il disappunto dei fan, tanto che la società ha optato per l’immediato ritiro del capo di abbigliamento dal mercato./nDa parte sua, la Roma continua a essere al fianco dei tifosi e ha ascoltato le critiche verso la nuova felpa Adidas. La decisione di ritirare immediatamente la tuta dal mercato è stata quindi presa per venire incontro alle richieste dei romanisti. La felpa (ma in generale la tuta completa) è stata tolta dal mercato sotto precisa indicazione della proprietà, che ritiene che ha ritenuto che non potesse essere commesso un errore così grave nei confronti dei giallorossi./n/nPer questo motivo adesso a rischiare grosso è Michael Wandell, Chief Commercial and Brand Officer della Roma (in breve, il responsabile marketing). Il responsabile del lancio del kit Adidas per la nuova linea della stagione 2024/25 è stato sospeso dalle sue funzioni e la Roma ha aperto un procedimento disciplinare nei suoi confronti./n/nI Friedkin una volta aver appreso la notizia hanno immediatamente ordinato il ritiro della felpa. I proprietari del club hanno sempre fatto sapere di essere custodi della Roma, dei suoi valori – e in questo caso, dei suoi colori – che sono dei tifosi. La società si riserva qualsiasi decisione, ivi inclusa l’assunzione di provvedimenti relativi alle condotte improprie a lui contestate.",
      "date": "Mer, 3 Lug 2024",
      "url": "https://www.calcioefinanza.it/2024/07/03/roma-responsabile-marketing-sospeso/",
      "author": "REDAZIONE",
      "imgLink": "https://www.calcioefinanza.it/wp-content/uploads/2023/09/friedkin.webp"
    },
    {
      "id": "0.7042258988947215",
      "title": "Niente addio, Buffon resta in Nazionale: avrà un ruolo più operativo",
      "excerpt": "Nonostante la disfatta di EURO 2024, l’ex estremo difensore della Juventus ha deciso di prolungare il proprio rapporto con l’Italia.",
      "body": "Gianluigi Buffon prolunga il suo incarico in azzurro. Il primatista di presenze con la maglia della Nazionale italiana (176), nominato Capodelegazione dal presidente della FIGC Gabriele Gravina lo scorso agosto e con il contratto in scadenza a fine Europeo, ha accettato con entusiasmo la proposta del numero uno federale. Durante un incontro svoltosi oggi nella sede della Federazione a Roma, Gravina gli ha rinnovato la stima e la volontà di valutare insieme un percorso professionale ancora più ampio e trasversale all’interno del Club Italia./n«Gigi è una risorsa straordinaria per la FIGC e per la Nazionale. Si è calato nel nuovo ruolo con grande disponibilità e professionalità, lo ringrazio per aver fortemente voluto continuare a dare il suo contributo alla causa azzurra», ha dichiarato Gravina a proposito della conferma dell’ex estremo difensore della Juventus./n/n«Coerentemente con quanto annunciato nel giorno della sua presentazione, dopo aver conseguito il diploma da direttore sportivo al corso di Coverciano, è mia intenzione coinvolgerlo anche in un ruolo più operativo all’interno della struttura. La sua conferma era il mio primo obiettivo per il rilancio della Nazionale e rappresenta una bellissima notizia per tutto il calcio italiano», ha aggiunto Gravina./n«L’azzurro è la mia seconda pelle. Sono felice di poter continuare il percorso da dirigente iniziato poco meno di un anno fa in Nazionale, ringrazio il presidente Gravina per la stima e, come ho sempre fatto nella mia carriera, darò il massimo per la Nazionale. Negli ultimi mesi, inoltre, ho potuto acquisire conoscenze e professionalità che auspico possano essere utili allo sviluppo del Club Italia e al potenziamento di tutte le squadre azzurre», ha commentato Buffon.",
      "date": "Mer, 3 Lug 2024",
      "url": "https://www.calcioefinanza.it/2024/07/03/niente-addio-buffon-ruolo-nazionale/",
      "author": "REDAZIONE",
      "imgLink": "https://www.calcioefinanza.it/wp-content/uploads/2024/07/spain-v-italy-group-b-uefa-euro-2024-2.webp"
    },
    {
      "id": "0.24686488939865117",
      "title": "Inter, depositato il contratto di Zielinski: l’impatto dell’affare a bilancio",
      "excerpt": "Il contratto del centrocampista è stato depositato dal club nerazzurro: ecco quanto guadagnerà nella sua nuova avventura in Serie A.",
      "body": "In attesa dell’ufficialità da parte dell’Inter, come si legge sul sito della Lega Serie A il club nerazzurro ha depositato il contratto di Piotr Zielinski, che a partire dalla prossima stagione sarà un calciatore della rosa a disposizione di Simone Inzaghi. Il polacco si trasferisce dal Napoli a parametro zero e con la società milanese ha raggiunto un accordo della durata di tre anni, più un quarto come opzione./nInsieme all’attaccante iraniano Mehdi Taremi, Zielinski sarà uno degli innesti di alto livello del mercato estivo dell’Inter. Il calciatore ha lasciato il Napoli dopo otto stagioni (era arrivato dall’Empoli all’inizio del 2016/17), durante le quali ha collezionato un totale di 364 presenze in tutte le competizioni, realizzando 51 gol./n/nMa come impatterà questa operazione sui conti dell’Inter? Secondo quanto riportato dalla stampa sportiva, Zielinski avrebbe trovato un accordo sulla base di 4,5 milioni di euro netti a stagione. Traducendo la cifra al lordo, si tratterebbe di circa 8,33 milioni di euro di stipendio, il costo che il club sosterrà per il calciatore nella prossima stagione.",
      "date": "Mer, 3 Lug 2024",
      "url": "https://www.calcioefinanza.it/2024/07/03/zielinski-stipendio-inter-quanto-guadagna/",
      "author": "MARCO SACCHI",
      "imgLink": "https://www.calcioefinanza.it/wp-content/uploads/2024/07/fbl-euro-2024-match32-fra-pol.webp"
    },
    {
      "id": "0.3571610636999131",
      "title": "La Serie A svela il nuovo logo del campionato con Enilive",
      "excerpt": "Svelato ufficialmente il logo per la partnership della Lega Serie A con Enilive che, subentra a TIM come title sponsor del massimo campionato.",
      "body": "Lega Serie A e Enilive, alla vigilia della presentazione del calendario del massimo Campionato di calcio italiano, presentano il nuovo logo della competizione, denominata “Serie A Enilive”. La società di Eni dedicata ai prodotti e ai servizi per la mobilità è title sponsor per le prossime tre stagioni, fino al 2027./nIl claim “Serie A Enilive: muove la passione che ci unisce” accompagnerà il racconto di una nuova ed entusiasmante stagione sportiva, con l’obiettivo di far conoscere ad un pubblico sempre più ampio il nuovo brand Enilive, oltre ai tanti servizi e prodotti progressivamente sempre più decarbonizzati disponibili nella propria rete di circa 4.000 stazioni di servizio in Italia./n/nLa partnership offrirà ai clienti Enilive iscritti al programma di loyalty ‘Enilive Insieme’ migliaia di premi ed esperienze esclusive, tra cui un concorso che dal 29 luglio metterà in palio oltre 10 mila ingressi VIP Experience in tutti gli stadi italiani in cui si giocheranno le partite della Serie A Enilive 2024/2025./n/nEnilive è leader mondiale nella produzione di biocarburanti HVO da materie prime rinnovabili* nelle bioraffinerie di Venezia, di Gela, nella bioraffineria SBR negli Stati Uniti d’America e dal 2026 anche a Livorno, dove è in corso un’ulteriore trasformazione di una raffineria Eni. I biocarburanti HVO sono una soluzione già disponibile per contribuire a decarbonizzare la mobilità su strada, aerea, ferroviaria, marina e anche i generatori per la produzione di energia elettrica./nNei prossimi tre anni, inoltre, i gruppi elettrogeni che alimentano la produzione audiovisiva curata e gestita dalla Lega Serie A per le gare di Campionato saranno decarbonizzati essendo esclusivamente alimentati con HVO prodotto da Enilive./nLe Enilive Station sono il punto di riferimento per oltre un milione e mezzo di persone in Europa che ogni giorno le sceglie per il rifornimento dei propri mezzi grazie a un’ampia offerta di servizi e prodotti, come il biocarburante diesel HVOlution, il bio-GPL, il biometano e le ricariche elettriche./nLe Enilive Station sono al servizio delle persone in movimento, con numerosi servizi come il car sharing Enjoy, la ristorazione degli Eni Café e di ALT Stazione del Gusto, il nuovo format di ristorazione in collaborazione con Accademia Niko Romito, ma anche in cui è possibile pagare i bollettini postali o fare una spesa veloce negli Emporium.",
      "date": "Mer, 3 Lug 2024",
      "url": "https://www.calcioefinanza.it/2024/07/03/serie-a-nuovo-logo-enilive/",
      "author": "REDAZIONE",
      "imgLink": "https://www.calcioefinanza.it/wp-content/uploads/2024/06/SS24_Social_TS_Football_SerieA-24-25-OrbitaBall_original-00063.webp"
    },
    {
      "id": "0.060647430125827274",
      "title": "Da de Jong a Lewandowski: gli stipendi del Barcellona nel 2023/2024",
      "excerpt": "La formazione catalana è riuscita a vincere la Liga spagnola l’anno scorso, ma ha deluso in Champions League uscendo alla fase a gironi nel raggruppamento con Bayern Monaco e Inter.",
      "body": "Da campioni di Spagna in carica, il Barcellona di Xavi cerca la propria consacrazione anche a livello europeo, in una stagione dove nei confini nazionali non porterà a casa nessun trofeo e che porterà alla fine del rapporto con il tecnico ex canterano blaugrana./nAncora una volta, per la seconda stagione di fila, Sergi Roberto e compagni volano in Italia. Se l’anno scorso fu l’Inter che ne decretò l’eliminazione ai gironi, ora agli ottavi di finale ecco il Napoli, che si appresta a vedere l’esordio del terzo allenatore stagionale, Francesco Calzona./n/nSul mercato, il Barcellona ha dovuto adottare una politica votata al risparmio per superare gli ostacoli del fair finanziario in vigore in Liga che mette nel mirino i costi rosa in base al fatturato societario. E il club guidato da Joan Laporta ha finito i benefici dati dalle leve economiche azionate negli anni scorsi per avere maggiore liquidita e che l’hanno portato a chiudere il bilancio 2022/23 con l’attivo più alto nella storia del calcio./nInfatti, in estate sono partiti diversi calciatori che pesavano moltissimo sulle casse del club catalano a livello di ingaggio. Si parte da Ousmane Dembelé, volato al PSG per 50 milioni di euro, a Frank Kessie, approdato in Arabia Saudita all’Al Ahli per 12,5 milioni. Da considerare anche i 20 milioni di euro incassati dal riscatto di Antoine Griezmann da parte dell’Atletico Madrid./nOltre ai questi tre calciatori citati, vanno contati anche gli 8,4 milioni derivanti dalla cessione di Nico Gonzalez al Porto, di Azzalzouli al Betis (7,5 milioni) e di Trincao allo Sporting (7 milioni). A liberare spazio salariale poi hanno contribuito i contratti scaduti di Sergio Busquets, JordiAlba e Samuel Umtiti. Sono usciti in prestito Ansu Fati, Clement Lenglet e Sergiño Dest./nPer quanto riguarda, invece, il mercato in entrata, l’esborso economico più importante riguarda il mercato di gennaio con l’acquisto dall’Atletico Paranaense di Vitor Roque, talentuoso 18enne brasiliano, per 40 milioni di euro. L’unico altro giocatore acquistato con un esborso economico è Oriol Romeu dal Girona per un totale di 3,4 milioni. A zero sono arrivati, invece, Ilkay Gundogan e Iñigo Martinez. In prestito invece i portoghesi Cancelo e Joao Felix./nDi seguito, l’elenco dei calciatori della rosa dal più al meno pagato sulla base delle stime di Capology (tutte le cifre sono annuali e considerate al netto):",
      "date": "Mer, 21 Feb 2024",
      "url": "https://www.calcioefinanza.it/2024/02/21/stipendi-barcellona-2023-2024/",
      "author": "LUCA COSENTINI",
      "imgLink": "https://www.calcioefinanza.it/wp-content/uploads/2024/02/barcellona.webp"
    },
    {
      "id": "0.3592221490170374",
      "title": "Ferrari, gli stipendi dei manager: quanto ha guadagnato Elkann nel 2023",
      "excerpt": "La Scuderia del Cavallino, controllata dalla holding Exor, ha pubblicato il prospetto riepilogativo degli emolumenti riconosciuti agli 11 membri del board.",
      "body": "La Ferrari, che sta lavorando per farsi trovare pronta ai nastri di partenza della nuova stagione di Formula 1, ha reso noti gli stipendi dei propri manager, fra cui c’è anche John Elkann, che ricopre la carica di presidente e di direttore esecutivo./nInsieme all’amministratore delegato di Exor, la holding che contro non solo la Ferrari ma tutte le società in cui è impegnata la famiglia Agnelli-Elkann, ci sono il Ceo del Cavallino Benedetto Vigna, che insieme a Elkann ricopre la carica di direttore esecutivo, e di tutti i dirigenti non esecutivi: da Piero Ferrari a Mike Volpi, passando da Sergio Duca, Delphine Arnault (figlia del miliardario Bernard), Francesca Bellettini, Eddy Cue, John Galantic, Maria Patrizia Grieco e Adam Keswick./n/nUn totale di undici componenti del board, due direttori esecutivi e nuove membri non esecutivi, che nel 2023 hanno guadagnato, in totale, quasi 10 milioni di euro, per la precisione 9.791.251 euro. Nel dettaglio, ecco i compensi personali per ognuna delle personalità coinvolte nella gestione della Ferrari:/nDa queste cifre si può evincere come i due direttori esecutivi pesino sul bilancio Ferrari per un totale poco superiore ai 9 milioni di euro, mentre i vari direttori non esecutivi, per un totale di poco più di 700 mila euro. In particolare John Elkann, Benedetto Vigna e Piero Ferrari percepiscono dei fringe benefit, che nel dettaglio sono legati alla concessione di autovetture personali, per un totale quantificato in denaro di 28.100 euro./nInfine, Elkann e Vigna hanno registrato nel 2023, rispettivamente, 984.900 euro e 2.954.700 euro di remunerazione variabile. i due hanno percepito anche degli incentivi a lungo termine, quantificati in 878.667 euro (Elkann) e 1.994.433 (Vigna). Quest’ultimo ha percepito anche dei benefici pensionistici da 230.000 euro.",
      "date": "Ven, 23 Feb 2024",
      "url": "https://www.calcioefinanza.it/2024/02/23/ferrari-stipendi-manager-2023/",
      "author": "REDAZIONE",
      "imgLink": "https://www.calcioefinanza.it/wp-content/uploads/2023/07/elkann.webp"
    },
    {
      "id": "0.006807442786068965",
      "title": "Quanto guadagna Rice: lo stipendio del centrocampista dell'Arsenal",
      "excerpt": "Il classe 1999 è stato oggetto di un’asta milionaria fra i Gunners e i campioni del Treble del Manchester City.",
      "body": "Declan Rice è stato al centro di una delle aste milionarie più importanti negli ultimi anni del calcio. Il centrocampista, reduce dalla vittoria della Conference League con il suo West Ham contro la Fiorentina, è stato l’oggetto del contendere di Arsenal e Manchester City, con i campioni del Treble che però non sono riusciti a convincere Rice a scegliere loro e non la formazione allenata dall’ex secondo allenatore di Pep Guardiola, Mikel Arteta./nDa capitano del West Ham Rice è diventato uno il perno del centrocampo dell’Arsenal prima e dell’Inghilterra poi, con il commissario tecnico Gareth Southgate che gli ha concesso già oltre 40 presenze con la maglia dei Tre Leoni nonostante si tratti solamente di un classe 1999./n/nNella sua carriera, Rice ha iniziato nelle giovanili del Chelsea, prima di passare in quelle del West Ham. Gli Hammers lo inseriscono in pianta stabile in prima squadra a partire dalla stagione 2017/18. Dopo ben sei stagioni a Londra, alla porta del West Ham arriva l’Arsenal che accontenta le richieste della società e spende 116,6 milioni di euro per regalare ad Arteta il suo nuovo centrocampista, tanto voluto anche da Guardiola per il suo City, appena laureatosi campione d’Europa per la prima volta nella sua storia./nI Gunners blindano il proprio nuovo gioiello con un contratto di cinque anni, fino al 30 giugno 2028, con un’opzione di rinnovo per un’ulteriore stagione. Esordisce con l’Arsenal, proprio contro il Manchester City, nella Supercoppa inglese, vinta dalla squadra di Arteta ai rigori. Si tratta del suo secondo trofeo, vinto a qualche mese di distanza dalla Conference League./n/nIl club con cui Rice ha collezionato più presenze è ovviamente il West Ham, con cui scende in campo 245 volte in tutte le competizioni, mettendo a segno 15 gol e fornendo ai compagni 13 assist./nCon il i contratto firmato con l’Arsenal, il centrocampista dell’Inghilterra guadagna 131.923 sterline a settimana, per un ingaggio annuale di 6,86 milioni netti, che al cambio attuale corrispondono a 7,9 milioni di euro a stagione.",
      "date": "Mar, 17 Ott 2023",
      "url": "https://www.calcioefinanza.it/2023/10/17/ingaggio-rice-arsenal/",
      "author": "REDAZIONE",
      "imgLink": "https://www.calcioefinanza.it/wp-content/uploads/2023/10/rice.webp"
    },
    {
      "id": "0.9473773666159809",
      "title": "Malagò e non solo: la classifica dei manager più pagati nelle società pubbliche",
      "excerpt": "Presenti in graduatori anche Lupo Rattazzi, figlio di Susanna Agnelli e nipote dell’Avvocato, e Bernardo Mattarella, nipote del Presidente della Repubblica.",
      "body": "Il potere, il prestigio, ma anche stipendi importanti. Queste sono le tre caratteristiche principali che accomunano tutti i dirigenti messi a capo dello società pubbliche italiane. Ovviamente, la politica ha già provveduto a inserire un tetto per i vari dirigenti pubblici. Un tetto di tutto rispetto: 240 mila euro. Ovviamente i nomi che seguiranno contano anche su molti incarichi privati da cui deriva la maggior parte del loro “tesoretto”. I compensi da attività private non vengono menzionati direttamente nel documento che riporta l’intero importo presentato nella dichiarazione dei redditi 2022, riferiti a emolumenti del 2021./nCome riporta il settimanale L’Espresso, confortato nella sua analisi dai dati presenti nel documento redatto dal dipartimento per il Coordinamento Amministrativo di Palazzo Chigi, il più ricco rimane sempre l’avvocato Michele Briamonte, presidente del Consorzio delle Residenze Reali Sabaude (gestisce giardini e Castello della Mandria e soprattutto la “Venaria Reggia Reale”) con uno reddito annuo di 5,6 milioni di euro. Ma dall’incarico appena citato, Briamonte non percepisce compenso, ma certamente può sfruttare rapporti importanti nelle alte sfere piemontesi. Che tra l’altro conosce benissimo essendo stato l’avvocato di Gianni Agnelli per molti anni./n/nAl secondo posto troviamo una Angelo Sticchi Damiani, lo zio del presidente del Lecce, Saverio. Sticchi Damiani ricopre la carica di presidente dell’Automobile Club d’Italia da ormai una dozzina di anni con un incarico che prevede la fine nel 2024. Per lui lo reddito annuale è di 2,2 milioni di euro, anche se ad agosto ha ricevuto l’avviso di chiusura delle indagini che lo vedono accusato di presunte irregolarità nelle autocertificazioni dei redditi fra il 2017 e il 2020./nIl podio dei paperoni delle società pubbliche si chiude con una donna. Michaela Castelli, infatti, è presidente di Sea, e di molti altri consigli di amministrazioni, l’azienda partecipata da Comune e Provincia che, tra le altre cose, ha in dote il sistema aeroportuale milanese. Castelli ha dichiarato 1,24 milioni di euro, di cui 120.000 euro provengono dal suo incarico in Sea./nMa nelle 148 pagine del documento si trovano oltre 390 nomi con una serie di norme tramandate nel tempo e ancora oggi valide, viste le pochissime modifiche effettuate nel corso degli anni. Basti pensare che è ancora citato un regio decreto del 1925 e i compensi sono espressi, in alcuni casi, ancora in lire. Quindi non sorprende di trovare nel lungo elenco anche nomi di imprenditori legati all’aristocrazia italiana. Come per esempio, Lupo Rattazzi, figlio di Susanna Agnelli e nipote degli zii Gianni e Umberto./nRattazzi figura nell’elenco perché è il vice presidente di Seam, società di riferimento dell’aeroporto civili di Grosseto, di cui però è anche azionista con il 20%. Il suo reddito personale annuo è di 1,14 milioni di euro e la quota percepita dal suo incarico pubblico è insignificante. Questa cifra lo rende il quarto dirigente più ricco in carica nel settore pubblico La sua fortuna deriva dalle quote della Giovanni Agnelli BV e di altre società in altri settori./nAlle spalle di uno degli eredi della famiglia Agnelli, ecco il rappresentate del mondo dello sport da oltre 10 anni, Giovanni Malagò. Il presidente del CONI non percepisce alcun compenso per la sua carica nel Comitato Olimpico, ma ha un reddito di circa 1 milione di euro. Lo stipendio da numero uno del CONI, da 179.000 euro, infatti è sempre stato devoluto in beneficienza, come ammesso dallo stesso Abodi./nScendendo in questa speciale classifica si trova Ignazio Visco, governatore della Banca d’Italia fino a ottobre, con un reddito di 745.ooo euro. Il tetto dei compensi pubblici non si applica ai vertici di Bankitalia. Infatti, come si legge nel bilancio, al governatore spetta un riconoscimento di 400.000 euro, che costituisce il maggior introito per Visco./nFra i nomi non sorprende leggere qualche figlio d’arte illustre. Entra in questa categoria, anche se è nipote, Bernardo Mattarella, nipote del presidente della Repubblica, e che si prende la settima piazza della classifica con 571.000 euro, appena sopra a Nicola Maccanico, fermo a 569.000 euro. Mattarella è figlio di Antonio, fratello della carica numero uno dello Stato, ed è amministratore delegato di Invitalia, l’Agenzia nazionale per gli investimenti e lo sviluppo d’impresa. Maccanico, invece, è amministratore delegato di Cinecittà, su richiesta diretta di Mario Draghi, quando il banchiere ricopriva la carica di Presidente del Consiglio. Per l’ex dirigente di Sky questo ruolo frutta 240.000 euro./nAlle loro spalle troviamo l’archistar Stefano Boeri, presidente della Triennale. Voluto dall’allora ministro Franceschini, l’architetto non percepisce nulla dal suo incarico pubblico, ma nonostante ciò dichiara un reddito di 557.000 euro. Al decimo posto ecco Primo Ceppellini con 542.000 euro, ma pronto a uscire dal report, visto il termine superato per il suo ruolo di amministratore unico di Vicenza Fiera. Con lui si conclude la top 10./nNel resoconto non vengono considerati, anche se presenti nel documento, i dirigenti di Leonardo, azienda che “dipende” dal ministero del Tesoro, anche se questi dovrebbero essere paragonati a quelli dei colleghi delle altre multinazionali, mentre nella classifica appena stilata si parla di società pubbliche nazionali. A titolo di conoscenza, comunque, l’ex presidente di Leonardo Luciano Carta ha dichiarato un reddito di 753.ooo euro, mentre l’ex amministratore delegato Alessandro Profumo ha entrate per 2 milioni./nEcco le prime 10 posizioni dei manager delle società pubbliche in base ai redditi complessivi dichiarati nel 2022 che si riferiscono al 2021:",
      "date": "Ven, 1 Dic 2023",
      "url": "https://www.calcioefinanza.it/2023/12/01/reddito-dirigenti-societa-pubbliche/",
      "author": "REDAZIONE",
      "imgLink": "https://www.calcioefinanza.it/wp-content/uploads/2023/12/malago.webp"
    },
    {
      "id": "0.9323000995656598",
      "title": "Supercoppa italiana, si gioca a inizio gennaio: già fissate le date per i recuperi di campionato",
      "excerpt": "La competizione sarà giocata ancora con la formula della Final Four e vedrà protagoniste Atalanta, Inter, Juventus e Milan.",
      "body": "Quest’oggi la Lega Serie A ha ufficializzato i nove slot orari che saranno in vigore come regola generale per la stagione 2024/25. Ma contestualmente sono previste delle eccezioni che sono già state definite per le prime tre giornate e l’ultimo turno del girone di andata./nEcco, proprio quest’ultimo, che si giocherà prima dell’Epifania fra sabato 4 e domenica 5 gennaio, prevede un’ulteriore postilla. Infatti, anche se manca ancora l’ufficialità sulle date, in quel periodo si giocherà la Supercoppa italiana che vedrà coinvolte, per la seconda volta consecutive, ben quattro squadre che sono Atalanta, Inter, Juventus e Milan./n/nSpecificando gli slot orari che ci saranno per la 19esima giornata, la Lega ha poi aggiunto nel comunicato odierno «Laddove le gare che coinvolgessero le partecipanti all’edizione 2024/2025 della Supercoppa Italiana  fossero meno di quattro, in funzione delle scelte operate dai broadcaster saranno eventualmente utilizzabili anche lo slot del sabato (4 gennaio 2025) alle ore 15.00 e/o un ulteriore slot della domenica (5 gennaio 2025) alle ore 15.00»./nUn altro tema, a cui la Lega ha già provveduto, è il periodo in cui le gare di questa giornata, che vedranno protagoniste le quattro squadre della Supercoppa, verranno recuperate. Atalanta, Inter, Juventus e Milan disputeranno le rispettive partite, anche se non è escluso che alcune di queste siano contro proprio in quella giornata, o il 14-15 gennaio. O in seconda istanza avranno a disposizione tutti i mercoledì di febbraio, dal 5 al 26, passando per il 12 e il 19.",
      "date": "Mer, 3 Lug 2024",
      "url": "https://www.calcioefinanza.it/2024/07/03/quando-si-gioca-supercoppa-2025-recuperi-serie-a/",
      "author": "REDAZIONE",
      "imgLink": "https://www.calcioefinanza.it/wp-content/uploads/2023/12/supercoppa.webp"
    },
    {
      "id": "0.3627553714573665",
      "title": "Diritti tv, al via la gara per la trasmissione del Campionato Primavera 2024-2027",
      "excerpt": "Pubblicato il bando per l’assegnazione dei diritti televisivi del campionato, della Coppa Italia Primavera e della Supercoppa Primavera.",
      "body": "Non soltanto la Serie A. Anche il Campionato Primavera 1 si prepara a entrare nel nuovo ciclo di diritti televisivi a partire dalla prossima stagione. La Lega ha infatti pubblicato il bando sui diritti di trasmissione, dando così il via alla gara tra le emittenti intenzionate a trasmettere il torneo, che vedrà in campo il meglio del calcio giovanile in Italia./nOggetto dell’offerta al mercato sono tutte le partite del Campionato Primavera 1, alle quali si aggiungono anche quelle di Coppa Italia Primavera e di Supercoppa Primavera, come di seguito:/n/nI diritti saranno assegnati in esclusiva, e il corrispettivo richiesto dalla Lega Serie A per l’immediata accettazione dell’offerta è pari a 1,5 milioni di euro per ciascuna delle tre stagioni 2024/25, 2025/26 e 2026/27. Se l’offerta di un’emittente raggiungesse questa soglia, i diritti del Campionato Primavera sarebbero assegnati automaticamente./nSecondo quanto appreso da Calcio e Finanza, la Lega Serie A si attende un’offerta intorno a un milione di euro a stagione per il pacchetto completo di dirette. Qualora la soglia fosse raggiunta, è probabile che si arrivi direttamente all’assegnazione: il licenziatario avrà poi la facoltà di trasmettere gli incontri in chiaro o a pagamento e utilizzando qualsiasi piattaforma audiovisiva, anche in modalità OTT.",
      "date": "Mer, 3 Lug 2024",
      "url": "https://www.calcioefinanza.it/2024/07/03/diritti-tv-primavera-2024-2027/",
      "author": "MARCO SACCHI",
      "imgLink": "https://www.calcioefinanza.it/wp-content/uploads/2024/07/ss-lazio-u19-v-as-roma-u19-primavera-1-final-four.webp"
    },
    {
      "id": "0.29879772455701653",
      "title": "Campo e dirigenza: quanto ha guadagnato Totti alla Roma",
      "excerpt": "Quanto ha guadagnato Totti alla Roma, nel corso della sua lunga carriera in giallorosso? Calcio e Finanza ha provato a dare una risposta a questa domanda.",
      "body": "Quanto ha guadagnato Totti alla Roma, nel corso della sua lunga carriera in giallorosso? Calcio e Finanza ha provato a dare una risposta a questa domanda attingendo, quando è stato possibile, a dati ufficiali (bilanci e comunicati stampa della Roma), integrandoli poi con informazioni tratte da articoli di stampa, specie per i primi anni di carriera di Totti, quando la Roma non era ancora quotata in borsa e aveva meno obblighi di trasparenza nei confronti del mercato./nLa rilevazione, che ha coperto gli ultimi 21 anni di carriera di Francesco Totti (più l’esperienza da dirigente), sulle 25 stagioni totali disputate dal calciatore in giallorosso, riguarda solo gli stipendi e la cessione dei diritti di immagine al club. Non comprende invece eventuali premi individuali e collettivi per il raggiungimento dei risultati sportivi./nFatte queste debite premesse veniamo al dunque: quanto ha guadagnato Totti nelle ultime 21 stagioni per indossare la maglia della Roma? E per le due stagioni dietro la scrivania? Secondo le rilevazioni di Calcio e Finanza, dalla stagione 1996/1997 alla stagione 2016/17, il capitano giallorosso ha incassato dal club (tra stipendio base e cessione dei diritti di immagine) 84,25 milioni di euro netti (152 milioni di euro circa il costo complessivo sui bilanci del club), con una media di 4 milioni di euro netti a stagione./nA questi si aggiungano i 600 mila euro netti a stagione che Francesco Totti ha percepito in qualità di dirigente giallorosso – ancora sotto la gestione Pallotta – per il 2017718 e per il 2018/19, per un totale di 1,2 milioni di euro netti (circa 2,22 milioni di euro lordi)./nIl picco massimo è stato raggiunto nella stagione 2004/2005 quando il capitano è arrivato a percepire uno stipendio netto di 6 milioni di euro (fonte: elaborazione Calcio e Finanza su bilanci e comunicati AS Roma SpA), mentre nella stagione 2016/17 (l’ultima in giallorosso) lo stipendio di Totti si è ridotto a 1,2 milioni di euro (fonte Gazzetta dello Sport del 7 settembre 2016)./nConsiderato gli articoli relativi agli di stipendi di calciatori prestano spesso il fianco a critiche e contestazioni, vediamo di ricostruire il processo seguito da Calcio e Finanza per mettere assieme il dato complessivo./nCome detto, per i primi anni di rilevazione (dal 1996/1997 al 1999/2000) non è stato possibile basarsi su informazioni ufficiali. Abbiamo pertanto attinto all’archivio online del quotidiano La Repubblica e dai dati riportati ad inizio stagione da La Gazzetta dello Sport./nDal 2000 in avanti è stato possibile attingere a dati ufficiali riportati nei comunicati stampa e nei bilanci del club. In tal caso i dati forniti sono sempre al lordo delle tasse. Il netto percepito da Totti è stato desunto da un rapporto tra lordo e netto di 1.8 volte, derivato incrociando i dati ufficiali dagli stipendi attribuiti a Totti dalla stampa./nIl primo riferimento allo stipendio di Totti lo si trova in un articolo del 30 giugno 1997, intitolato “Sport e miliardi. Sogni e realtà di ragazzi di borgata”, dedicato ad alcuni (allora) giovani campioni dello sport romani: Francesco Totti, Alessandro Nesta, il motociclista Max Biaggi e il pilota di Formula 1 Giancarlo Fisichella./nRiportiamo integralmente la scheda su Totti in cui viene citato lo stipendio./nLo stipendio netto di 1 miliardo di lire a stagione (circa 500 mila euro) viene attribuito a “Er Pupone” anche nella stagione 1997/1998, al termine della quale si disputano i mondiali in Francia e scoppia il caso del rinnovo del contratto di Totti, così raccontato da Andrea Sorrentino su Repubblica del 10 giugno 1998./nIl rinnovo, con tanto di adeguamento dell’ingaggio, arriva pochi giorni dopo, il 7 luglio 1998 (il giorno della semifinale dei mondiali vinta ai rigori dal Brasile di Ronaldo e Rivaldo contro l’Olanda)./nTotti rinnova fino al 30 giugno 2003, il suo stipendio netto passa subito da 1 miliardo a 3 miliardi di lire (1,5 milioni di euro circa) e dovrebbe salire progressivamente sino a 6 miliardi di lire (3 milioni di euro) nella stagione 2002/2003./nNel 1999/2000 arriva il primo adeguamento al rialzo previsto dal nuovo contratto. Lo stipendio netto passa da 3 miliardi di lire (1.5 milioni di euro) a 4,5 miliardi di lire (2,25 milioni di euro circa)./nNel corso della stagione, che si concluderà con la vittoria del campionato da parte dei rivali cittadini della Lazio (la Roma chiuderà sesta a 18 punti dai biancocelesti), Totti però mostra segni di insofferenza./nL’allora presidente Franco Sensi arriva all’appuntamento con la quotazione in borsa del club, datata aprile 2000, con la questione Totti aperta. C’è il Milan di Silvio Berlusconi che vorrebbe portare Totti in rossonero e tenta il giocatore e il suo entourage offrendo un raddoppio dell’ingaggio./nLa telenovela prosegue nel corso dell’estate. Ma tra Totti e la Roma, che nel frattempo ha acquistato dalla Fiorentina il centravanti Gabriel Batistuta per 70 miliardi di lire, non si arriva all’accordo sul rinnovo./nLa stagione 2000/2001, che si chiuderà con la vittoria dello scudetto da parte della Roma, si apre senza un accordo tra il club e il giocatore, nonostante le dichiarazioni concilianti di Totti./n«Il fatto che io abbia deciso di restare è perché ho capito che si può vincere anche a Roma. Proprio per questo motivo presto firmerò il rinnovo del contratto», afferma Totti dal ritiro della Nazionale a Coverciano nell’agosto del 2000./nPiù duro il suo procuratore Zavaglia qualche settimana dopo: «Quello di Totti è un contratto che doveva essere stato fatto già da un anno e invece siamo ancora qui che aspettiamo. Io e Francesco siamo a completa disposizione di Sensi. Non siamo noi che dobbiamo bussare alla sua porta, ma è lui che ci deve chiamare»./n[cfDaznWidgetSerieA]/nIl tanto atteso rinnovo arriva solo nove mesi dopo, il 9 maggio 2001, pochi giorni dopo il pareggio per 2-2 acciuffato in extremis dalla Roma sul campo della Juventus (ai gol di Del Piero e Zidane, replicano nel finale Nakata e Montella) che spiana ai giallorossi la strada verso la conquista dello scudetto./nAlle 18.15 del 9 maggio, a borsa chiusa, la Roma emette il comunicato ufficiale:/n«Un’operazione faraonica, 87 miliardi lordi, 50 netti, che ne fanno il giocatore italiano più pagato», scrive Repubblica. «Totti avrà un’integrazione economica per la stagione in corso. Il suo ingaggio è salito da quattro a otto miliardi e poi andrà ancora a crescere nei restanti anni: 9, 10, 11 e 12 miliardi»./nIl 31 maggio 2005, poche settimane prima del matrimonio con Ilary Blasi, Francesco Totti e la Roma prolungano ulteriormente il loro rapporto. Ecco il testo del comunicato ufficiale diramato dal club:/nIl contratto, firmato a Villa Pacelli, residenza sulla Via Aurelia della famiglia Sensi, prevedeva – secondo quanto riportato da Repubblica – «un ingaggio netto di 5,8 milioni a stagione fino al 2010, più prolungamento di un anno già previsto da una scrittura privata»./nIl 16 dicembre 2009 ecco l’ennesimo rinnovo, come sempre annunciato dalla Roma (che ha obblighi di trasparenza essendo una società quotata) tramite comunicato stampa./nIn termini netti dovrebbero essere circa 4,9 milioni netti per la stagione 2009/10, e 4,8 milioni per le altre quattro stagioni fino al 30 giugno 2014. «Ho sempre sognato di indossare questa maglia a vita. Il sogno si avvera. Ringrazio tutti, il mio primo pensiero è però per Franco Sensi» commenta Totti dopo la firma del contratto./nIl 13 settembre 2013, pochi giorni primi del suo 37esimo compleanno, il capitano firma un nuovo contratto con la Roma. Totti e il club, che dal 2012 vede nel ruolo di presidente l’americano James Pallotta, si accordano per prolungare l’accordo fino al 30 giugno 2016. In questa occasione la Roma non diffonde alcun comunicato stampa con i dettagli dell’accordo. Tuttavia, secondo le rilevazioni della Gazzetta dello Sport, l’ingaggio netto scende a 2,5 milioni a stagione, senza considerare però la cessione di parte dei diritti di immagine del campione da parte della Numberten (secondo un articolo pubblicato da Gazzetta.it in occasione del rinnovo il netto complessivo si aggirerebbe sui 3,2 milioni a stagione)./nQuello che si è rivelato poi essere l’ultimo contratto di Totti come calciatore della Roma è stato firmato il 7 giugno 2016. Come riportato da Gazzetta.it in quell’occasione il contratto prevedeva uno stipendio netto 1,2 milioni più bonus personali e di squadra, con diritti d’immagine lasciati in gran parte al club./nL’accordo prevedeva che il capitano giocasse fino al 30 giugno 2017 per poi, successivamente, essere inserito nell’organigramma societario con uno stipendio da 600 mila euro netti a stagione fino al 30 giugno 2023./nTuttavia, l’esperienza da dirigente di Totti in giallorosso si è conclusa dopo sole due stagioni. Nonostante sia ora impegnato nell’attività di agente sportivo, l’ex numero 10 della Roma si è detto disponibile a incontrare la nuova proprietà – la famiglia Friedkin – qualora volesse discutere di un suo ritorno nel club in cui (tra campo e scrivania) ha militato per quasi 30 anni.",
      "date": "Ven, 19 Mar 2021",
      "url": "https://www.calcioefinanza.it/2021/03/19/quanto-ha-guadagnato-totti-alla-roma-stipendio-totti/",
      "author": "REDAZIONE",
      "imgLink": "https://www.calcioefinanza.it/wp-content/uploads/2021/03/Francesco-Totti-Insidefoto.com_.webp"
    },
    {
      "id": "0.7968107463680644",
      "title": "Da Tronchetti a Elkann: i manager più pagati delle società quotate in Borsa",
      "excerpt": "Per i manager il 2022 è stato un anno d’oro. I guadagni lordi dei primi dieci hanno raggiunto i 231,2 milioni, il 17% in più rispetto ai 197,4 milioni del 2021.",
      "body": "Quali sono i manager più pagati delle società quotate? Il Sole 24 Ore ha stilato la classifica degli stipendi dei massimi dirigenti tra quelli delle aziende italiane quotate in Borsa nel 2022. In vetta si trova Mike Manley, con 51,18 milioni di euro al lordo delle tasse, soldi ricevuti da Stellantis (un indennizzo per la mancata conferma alla guida del gruppo)./nLa seconda posizione è occupata da Fulvio Montipò, amministratore delegato di Interpump, con 49,12 milioni. Sul podio anche Marco Tronchetti Provera con 19,97 milioni dalla Pirelli, oltre a 20.000 euro dal CdA di Rcs. Le cifre in questione tengono conto di compensi monetari (fissi, bonus di ogni tipo, buonuscite) ed eventuali plusvalenze per l’esercizio di stock option. Tutte le cifre sono al lordo di tasse e contributi, che in genere dimezzano il guadagno netto./n/nPer i manager il 2022 è stato un anno d’oro. I guadagni lordi dei primi dieci hanno raggiunto i 231,2 milioni, il 17% in più rispetto ai 197,4 milioni del 2021. Sono 14 i manager che hanno guadagnato più di dieci milioni; 31 più di 5 milioni e in 71 sono sopra i due milioni. In 137 hanno guadagnato almeno un milione./nRestando in Stellantis, il CEO Tavares nel 2022 ha guadagnato 14,9 milioni, piazzandosi al settimo posto. Il più pagato del 2021 era John Elkann, presidente di Stellantis e Ferrari e AD di Exor, la holding di famiglia, con 35,2 milioni: nel 2022 è sceso a 13,68 milioni, undicesimo. La stilista Miuccia Prada si conferma la più pagata tra le donne, con 18,14 milioni come AD di Prada, quotata a Hong Kong./nDi seguito, la classifica con le prime 20 posizioni dei manager più pagati tra le società italiane quotate in Borsa:",
      "date": "Dom, 10 Dic 2023",
      "url": "https://www.calcioefinanza.it/2023/12/10/tronchetti-elkann-manager-borsa-piu-pagati/",
      "author": "REDAZIONE",
      "imgLink": "https://www.calcioefinanza.it/wp-content/uploads/2023/05/john-elkann.webp"
    },
    {
      "id": "0.1926720081551524",
      "title": "Federer si ritira: quanto ha guadagnato in carriera",
      "excerpt": "Roger Federer lascia il tennis. Il leggendario atleta svizzero disputerà il suo ultimo match nella Laver Cup in cui giocherà in doppio con il suo grande amico-rivale Rafa Nadal.",
      "body": "Federer guadagni carriera – Roger Federer lascia il tennis. Il leggendario atleta svizzero, che non ha giocato una partita competitiva da quando ha raggiunto i quarti di finale di Wimbledon nel luglio 2021, disputerà il suo ultimo match nella Laver Cup in cui giocherà in doppio con il suo grande amico-rivale Rafa Nadal./n“Gli ultimi tre anni mi hanno presentato sfide sotto forma di infortuni e interventi chirurgici – ha dichiarato Federer nell’annuncio del suo ritiro – Ho lavorato duramente per tornare alla piena forma competitiva. Ma conosco anche le capacità e i limiti del mio corpo e ultimamente il suo messaggio per me è stato chiaro”./n/nMa quanto ha guadagnato Federer in carriera? Con i suoi successi Re Roger ha incassato poco meno di 135 milioni di euro di premi da quando è diventato professionista nel 1998, terzo nella storia dell’ATP Tour dietro ai due giocatori che con lui hanno segnato il tennis dal 2000 in poi: Novak Djokovic, primo con 162 milioni, e Nadal (135,2 milioni)./nFuori dal campo, invece, non c’è gara. Secondo le stime di Forbes, Federer ha guadagnato più di 1 miliardo di euro (al lordo delle tasse e degli onorari degli agenti) in tutta la sua carriera grazie alle sue sponsorizzazioni e ad altre attività commerciali. Rimane il miglior atleta per guadagni fuori dal campo con più di 90 milioni di guadagni annuali, 10 milioni in più rispetto a LeBron James./nI guadagni extra tennistici gli hanno permesso di essere ancora il settimo atleta più pagato al mondo nella classifica di Forbes del 2022, anche se quest’anno ha incassato solo circa 700mila euro di premi in denaro. Federer è stato l’atleta più pagato al mondo del 2020 con un totale di 108,9 milioni di euro e si è classificato come il tennista più pagato per 16 anni consecutivi./nFederer ha accordi di sponsorizzazione a lungo termine con oltre una dozzina di marchi e molti di loro sono rimasti con lui per più di un decennio, tra cui Credit Suisse, Lindt, Mercedes e Rolex. Nel 2018 ha lasciato Nike, che gli aveva pagato circa 150 milioni di euro nel corso di due decenni, per firmare un contratto di abbigliamento con Uniqlo del valore di oltre 300 milioni di euro in dieci anni./nStando a Forbes, il totale dei guadagni in carriera di Federer è più del doppio rispetto a Nadal e Djokovic. Il tennista svizzero è nell’Olimpo degli atleti che ha superato il miliardo di dollari di guadagni in carriera mentre era ancora in attività insieme a LeBron James, Floyd Mayweather, Lionel Messi, Phil Mickelson, Cristiano Ronaldo e Tiger Woods.",
      "date": "Ven, 23 Set 2022",
      "url": "https://www.calcioefinanza.it/2022/09/23/federer-guadagni-carriera/",
      "author": "REDAZIONE",
      "imgLink": "https://www.calcioefinanza.it/wp-content/uploads/2022/09/tennis-atp-laver-gbr.webp"
    },
    {
      "id": "0.8757073330108487",
      "title": "MotoGP, da Marquez a Bagnaia: gli stipendi dei piloti nel 2023",
      "excerpt": "Prende il via la stagione 2023 della Moto GP. L’italiano Francesco Bagnaia si presenta ai nastri di partenza del nuovo campionato mondiale in qualità di…",
      "body": "Stipendi piloti MotoGP 2023 – Prende il via la stagione 2023 della Moto GP. L’italiano Francesco Bagnaia si presenta ai nastri di partenza del nuovo campionato mondiale in qualità di campione in carica, dopo aver ottenuto il successo nella scorsa stagione in sella alla Ducati ai danni di Fabio Quartararo ed Enea Bastianini, che si sono classificati rispettivamente secondo e terzo./nTra i favoriti per la nuova stagione ci sarà dunque anche questa volta il pilota italiano, seguito in griglia dallo stesso Fabio Quartararo che finì sul podio nel 2022. Da non dimenticare anche Luca Marini, che dalla sua ha anche il vantaggio iniziale di avere a disposizione una Ducati GP22 della quale ormai si conosce tutto: nei primi GP potrebbe approfittarne, ma al di là dell’aspetto puramente tecnico, il fratello di Valentino Rossi sembra ormai pronto per giocarsi con regolarità la top 5 e anche qualcosa di più./n/nMa quanto guadagneranno i piloti nella prossima stagione? Va ricordato che le cifre sono da prendere sempre con le pinze perché le informazioni ufficiali non sono pubbliche e tante sono clausole e parti variabili. Sulla base degli importi del 2022 è possibile avere una stima delle cifre per il 2023, stagione che vedrà ancora Marc Marquez come più pagato./n/nLo spagnolo vanta un contratto quinquennale valido fino alla fine del 2024 da 12,5 milioni di euro a stagione. Sui 5 milioni a stagione più bonus per il nuovo campione del mondo in carica Francesco Bagnaia, che però è dietro a Vinales, Quartararo e Mir. Ecco la classifica dei piloti sulla base dei loro stipendi, dal più al meno pagato:",
      "date": "Ven, 24 Mar 2023",
      "url": "https://www.calcioefinanza.it/2023/03/24/stipendi-piloti-motogp-2023-bagnaia-marquez/",
      "author": "REDAZIONE",
      "imgLink": "https://www.calcioefinanza.it/wp-content/uploads/2023/03/portimao-motogp-official-test-e1679589527603.webp"
    },
    {
      "id": "0.17047011875166315",
      "title": "Formula 1, da Verstappen a Leclerc: tutti gli stipendi dei piloti",
      "excerpt": "La stagione 2023 di Formula Uno sta per partire con il primo appuntamento fissato per il fine settimana che va dal 3 al 5 marzo….",
      "body": "Formula Uno stipendi 2023 – La stagione 2023 di Formula Uno sta per partire con il primo appuntamento fissato per il fine settimana che va dal 3 al 5 marzo. Sede del primo Gran Premio della stagione sarà il Bahrain, che lo scorso anno vide le Ferrri protagoniste con una doppietta firmata Leclerc (primo posto) e Sainz (seconda posizione)./nIl campionato mondiale di Formula 1 2023 sarà formato da 23 GP e durerà quasi 9 mesi con la fine fissata per il 26 novembre ad Abu Dhabi. Sarà Max Verstappen l’uomo da battere. Il pilota della Red Bull arriva dal secondo mondiale piloti vinto consecutivamente. A inseguirlo ci saranno anche i due piloti Ferrari Leclerc e Sainz./n/nIl secondo titolo personale, che è valso nuovamente anche quello dei costruttori per la RedBull, ha portato Max Verstappen a essere il pilota con lo stipendio più alto dell’intero paddock, un primato che nella scorsa annata condivideva con Lewis Hamilton./n/nIl pilota inglese della Mercedes si deve accontentare della seconda piazza dei più pagati, sulla base delle stime derivanti dalla consultazione di fonti diverse a proposito degli stipendi. I due ferraristi occupano la terza e la quinta posizione, con Leclerc che si trova davanti a Sainz in graduatoria. In mezzo ai due piloti del Cavallino si piazza Lando Norris della McLaren./nQuesta la graduatoria completa, (sulla base delle stime derivanti dalla consultazione di più fonti):",
      "date": "Gio, 2 Mar 2023",
      "url": "https://www.calcioefinanza.it/2023/03/02/formula-uno-stipendi-2023-piloti/",
      "author": "REDAZIONE",
      "imgLink": "https://www.calcioefinanza.it/wp-content/uploads/2023/03/auto-prix-f1-usa-race.webp"
    },
    {
      "id": "0.8389857175895462",
      "title": "Quanto guadagnano le calciatrici italiane? Le cifre tra Serie A e Mondiali",
      "excerpt": "Le azzurre stanno per iniziare la loro avventura ai Mondiali 2032 in Australia e Nuova Zelanda.",
      "body": "Stipendio calciatrici Italia – L’Italia femminile di calcio sta per iniziare la sua avventura ai Mondiali 2023 che si svolgono in Australia e Nuova Zelanda. Partecipano alla competizione 32 nazionali suddivise in 8 gironi da quattro: si qualificano ai quarti le prime due formazioni di ogni girone. La finale si terrà il prossimo 20 agosto a Sydney./nL’Italia c’è, per la seconda volta consecutiva dopo aver raggiunto i quarti di finale in Francia nel 2019. Un’impresa non facile da ripetere per la squadra di Milena Bertolini, che esordirà lunedì contro l’Argentina in un girone completato da Svezia e Sudafrica./n/nLe cifre precise non sono disponibili, ma lo stipendio dell’atleta, così come quello di tutte le calciatrici italiane, fino alla stagione 2021/22 non poteva superare la cifra di 30.658 euro come stabilito dall’art. 94 ter delle Norme Organizzative Interne della FIGC./nLe calciatrici, essendo dilettanti, non potevano stipulare un contratto di lavoro autonomo o subordinato con la società sportiva di appartenenza ma un semplice accordo economico. La loro retribuzione dunque non poteva superare la somma sopra indicata./nA partire dalla scorsa stagione è però cambiato tutto. Dal 1° luglio 2022 infatti le calciatrici di Serie A hanno ottenuto lo status di “professioniste”./n/nQuanto guadagneranno in questa nuova veste? L’AIC ha pubblicato le tabelle con i minimi federali, divisi sulla base dell’età o con la specifica del primo contratto. Ecco di seguito tutte le cifre ufficiali:/nLa FIFA, inoltre, ha annunciato nelle scorse settimane il suo nuovo modello di distribuzione dei ricavi, con un contributo finanziario specificamente stanziato per tutti le giocatrici del torneo. Grazie a questo modello, ogni giocatrice quindi riceverà compensi anche solo per partecipare al torneo, con premi a salire in base ai risultati a partire dai 30mila dollari a testa per chi parteciperà alla sola fase a gironi:",
      "date": "Gio, 20 Lug 2023",
      "url": "https://www.calcioefinanza.it/2023/07/20/quanto-guadagnano-le-calciatrici-italiane-le-cifre-tra-serie-a-e-mondiali/",
      "author": "REDAZIONE",
      "imgLink": "https://www.calcioefinanza.it/wp-content/uploads/2023/07/stipendio-calciatrici-italia.webp"
    },
    {
      "id": "0.15465686737978754",
      "title": "Da Tadej Pogacar a Filippo Ganna: la classifica dei ciclisti più pagati",
      "excerpt": "Il ciclista sloveno, 25 anni il prossimo settembre, arriva a guadagnare 6 milioni di euro all’anno grazie ai suoi sponsor personali.",
      "body": "Tadej Pogacar, numero uno della classifica UCI, vanta anche il primato di essere il ciclista più pagato del 2024 grazie alle ultime cinque stagioni che lo hanno visto trionfare a ogni latitudine. Ovviamente a vittoria segue montepremi, ma soprattutto sponsor disposti a riconoscere ricchi contratti per assicurarsi una partenership./nCome riporta l’edizione odierna de La Gazzetta dello Sport, il ciclista sloveno della UAE-Emirates, che inizierà la propria stagione il 2 marzo, ha importanti sponsorizzazioni anche in Cina, a conferma come le vittorie degli ultimi anni non siano passate inosservate nemmeno in Estremo Oriente. Nonostante abbia declinato una proposta di sponsorizzazione da parte di un’azienda telefonica cinese, si prevede che entro l’anno verranno aperti canali social in lingua cinese per aumentare la sua visibilità./n/nCome detto, sono gli sponsor a fare la differenza per un ciclista, visto che l’ingaggio garantito è sì importante, ma se equiparato al ricco mondo del calcio si tratta di una cifra marginale, sono gli sponsor. Pogacar, infatti, guadagna 1 milione di euro lordo a stagione, mentre vanta sponsor personali importanti come Colnago, Dmt (scarpe), Met (caschi), Enervit (integrazione), Jana (acqua), Plume (router wi-fi) e l’ufficio del turismo sloveno. Queste collaborazioni aggiungono circa un altro milione di euro al suo reddito annuo. In totale lo sloveno guadagnerà nel 2024 6 milioni./nPiù in generale, il valore complessivo del ciclismo è in aumento, con un budget totale di 499 milioni di euro per le 18 squadre World Tour, un aumento del 24% rispetto al 2021. Il salario medio dei corridori è salito del 17% a 449.000 euro. Il contratto di Pogacar con la UAE-Emirates è valido fino al 2027 con la scuderia che è pronta ad allungarlo, ma la possibile scalata della Red Bull come azionista di maggioranza della Bora-Hansgrohe ha già alimentato le indiscrezioni sul futuro del campione sloveno./nPogacar è in seguito, nella speciale classifica dei ciclisti che guadagnano di più da Primoz Roglic. A chiudere il podio ecco Jonas Vingegaard. Nelle prime 10 posizioni non c’è Filippo Ganna. Il primo ciclista italiano si ferma a circa 2 milioni.",
      "date": "Mer, 17 Gen 2024",
      "url": "https://www.calcioefinanza.it/2024/01/17/ciclisti-piu-pagati-2024-classifica-pogacar-ganna/",
      "author": "REDAZIONE",
      "imgLink": "https://www.calcioefinanza.it/wp-content/uploads/2024/01/pogacar.webp"
    },
    {
      "id": "0.6753705548598379",
      "title": "Quanto guadagna Giorgia Meloni: nel 2022 cifre in crescita grazie al suo libro",
      "excerpt": "La dichiarazione dei redditi 2023, riferita all’anno fiscale 2022, sottolinea anche la vendita della vecchia casa del premier e l’acquisto di una villa da 350 mq con giardino e piscina.",
      "body": "Giorgia Meloni è entrata nel Parlamento italiano nel 2006 e dopo 16 anni è passata dai banchi dell’opposizione a occupare lo scranno riservato al Presidente del Consiglio./nMa a cambiare non è stato solamente il banco in Parlamento, ma anche i compensi annuali dell’attuale quarta carica dello Stato. A testimoniarlo è la dichiarazione dei redditi 2023, pubblicata in maniera semplificata, per rendere la cosa pubblica un po’ più trasparente, come avviene per tutti i deputati e i senatori (come anche il patron della Lazio Claudio Lotito)./n/nTornando alla Meloni, a rendere più sostanzioso il 730 del 2023 c’è anche la nuova abitazione comprata nel 2022, una villa da 350 mq con giardino e piscina. Il Presidente del Consiglio è passata, infine, da un reddito intorno ai 100 mila euro, dal 2006 in avanti, ai 160 mila del 2021, e ora si attesta a 293.531 euro dichiarati quest’anno, che si riferiscono, è bene ricordare, all’anno fiscale 2022. Il reddito imponibile, considerando gli oneri deducibili, per un totale di 8.733 euro, diventa di 284.798 euro./nChe cosa ha reso più corposi i redditi 2022? Lo ha spiegato il Fatto Quotidiano, che ha sottolineato come il suo libro “Io sono Giorgia”, sia  stato uno dei titoli più venduti nel corso del 2022 raggiungendo una tiratura superiore alle 100.000 copie./nQuanto ha guadagnato Giorgia Meloni nel corso della sua esperienza politica da deputata? Tramite i dati ufficiali pubblicati sul sito della Camera, è possibile riepilogare tutte le cifre dal 2007 al 2022:",
      "date": "Mar, 21 Nov 2023",
      "url": "https://www.calcioefinanza.it/2023/11/21/quanto-guadagna-giorgia-meloni-stipendio-redditi2023/",
      "author": "REDAZIONE",
      "imgLink": "https://www.calcioefinanza.it/wp-content/uploads/2023/11/meloni.webp"
    },
    {
      "id": "0.8473354222852525",
      "title": "Lo stipendio di Sala: quanto guadagna il sindaco di Milano",
      "excerpt": "Le cifre rese note da Palazzo Marino: reddito in crescita per il primo cittadino milanese.",
      "body": "Il sindaco di Milano Giuseppe Sala è di gran lunga il più ricco fra i membri della sua giunta con un reddito imponibile che supera il mezzo milione (esattamente 511.437 euro). I redditi sono stati pubblicati sul sito di Palazzo Marino e mostrano come in un anno quello del primo cittadino sia aumentato di oltre il 450% rispetto all’anno precedente, quando era di 111.741 euro. Il motivo è che il sindaco, a lungo manager di spicco di grandi società, fra l’altro direttore generale di Telecom e ad di Pneumatici Pirelli, è andato in pensione./n/nAl secondo posto dietro Sala nella classifica dei redditi è l’assessore al Bilancio Emmanuel Conte con 364.100 euro (in aumento rispetto ai 270.029 dello scorso anno). Terza l’assessore allo Sviluppo economico Alessia Cappello con 110.424 euro, seguita dalla vicesindaco Anna Scavuzzo con 101.055 euro.\nL’assessore alla Rigenerazione urbana Giancarlo Tancredi è l’unico ad avere avuto una diminuzione del reddito pur minima: è infatti passato da 103.150 euro del 2022 a 98.015. Tommaso Sacchi alla Cultura ha un reddito di 94.134 euro, Piefrancesco Maran alla Casa 89.331, l’assessora ai Trasporto Arianna Censi 88.103 euro./nTutti intorno agli 87mila euro i redditi degli altri assessori: quello alla Sicurezza Marco Granelli (87.920), quella all’Ambiente Elena Grandi e allo Sport Martina Riva (entrambe 87.581) e, ultima Gaia Romani con 87.091 euro, comunque in netto aumento rispetto ai 18.649 dell’anno precedente. Gli aumenti dei redditi sono in parte l’effetto degli aumenti per gli amministratori locali decisi con la legge di bilancio del 2022, che Milano ha deciso di recepire gradualmente.",
      "date": "Lun, 15 Gen 2024",
      "url": "https://www.calcioefinanza.it/2024/01/15/sala-stipendio-sindaco-milano/",
      "author": "REDAZIONE",
      "imgLink": "https://www.calcioefinanza.it/wp-content/uploads/2023/06/sala.webp"
    },
    {
      "id": "0.34841660246030515",
      "title": "Pirelli, stipendio record per Tronchetti Provera nel 2022",
      "excerpt": "In attesa di approvare il bilancio al 31 dicembre 2022, con l’assemblea degli azionisti slittata al prossimo 29 giugno in attesa di capire se l’Italia eserciterà il Golden Power andando…",
      "body": "In attesa di approvare il bilancio al 31 dicembre 2022, con l’assemblea degli azionisti slittata al prossimo 29 giugno in attesa di capire se l’Italia eserciterà il Golden Power andando a limitare l’influenza di Cnrc Sinochem, Pirelli ha reso noto i compensi pagati ai massimi dirigenti nel corso dell’ultimo anno./nIl CdA nei giorni scorsi ha approvato i risultati definitivi dell’esercizio 2022 che si è chiuso con un utile netto consolidato di 435,9 milioni di euro, in crescita del 35,5% e ricavi in aumento del 24,1% a 6.615,7 milioni di euro. All’assemblea verrà proposta la distribuzione di un dividendo di 0,218 euro per azione (0,161 euro per azione nel 2021) per un totale complessivo di 218 milioni di euro. Il consiglio di amministrazione ha approvato anche la struttura del piano di incentivazione per il triennio 2023-2025 per il management./n/nQuanto all’intero esercizio 2023, Pirelli ricorda che gli obiettivi sono raggiungere ricavi complessivi compresi tra circa 6,6 e 6,8 miliardi di euro, a fronte di volumi stabili o in lieve incremento. Il price/mix dovrebbe invece aumentare tra 4,5% e 5,5%, mentre il margine operativo rettificato viene indicato tra 14% e 14,5%./nContestualmente alla diffusione dei risultati finanziari, Pirelli ha pubblicato anche la “Relazione sulla politica in materia di remunerazione e sui compensi corrisposti”. Dal documento emergono i compensi dei dirigenti dell’azienda, dal CdA al collegio sindacale, passando per Direttore Generale, Deputy-CEO e AD dell’azienda./nTra questi è presente quindi anche il compenso dell’amministratore delegato Marco Tronchetti Provera, anche vice presidente di Pirelli, che nel 2022 ha messo a referto uno stipendio – tra quota fissa, bonus, incentivi e altri benefici un totale di 20.636.750 euro, così suddivisi:/nI bonus sono derivanti dal piano di incentivazione di lungo termine 2020-22 che viene erogato in un’unica soluzione a fine periodo. Inoltre, Tronchetti Provera tramite la controllata Camfin possiede anche 140.959.399 azioni della società./nNei dati pubblici disponibili (nel 2015 e nel 2016 Pirelli non era in Borsa quindi i dati sulla remunerazione non sono stati resi noti), tra il 2011 e il 2022 Tronchetti Provera ha quindi guadgnato complessivamente 88 milioni di euro: ecco tutti i dati disponibili.",
      "date": "Mer, 12 Apr 2023",
      "url": "https://www.calcioefinanza.it/2023/04/12/tronchetti-provera-stipendio-pirelli-2022-cifre/",
      "author": "REDAZIONE",
      "imgLink": "https://www.calcioefinanza.it/wp-content/uploads/2023/06/Convegno-Pirelli-25.webp"
    },
    {
      "id": "0.14133737635155963",
      "title": "Moratti torna a percepire lo stipendio da Saras: le cifre",
      "excerpt": "Dopo aver donato lo stipendio ai dipendenti Saras, Massimo Moratti nel corso del 2022 è tornato a ricevere compensi come presidente dell’azienda petrolifera.",
      "body": "Dopo aver donato lo stipendio ai dipendenti Saras, Massimo Moratti nel corso del 2022 è tornato a ricevere compensi come presidente dell’azienda petrolifera. L’ex patron dell’Inter, secondo la relazione della società in materia di remunerazione e sui compensi corrisposti, ha ricevuto lo stipendio complessivo nel 2022, dopo che nell’anno precedente aveva scelto di donare 1,5 milioni di dipendenti in cassa integrazione/nL’ex presidente dell’Inter nel 2022 ha percepito uno stipendio pari a 1.545.000 euro, di cui 45 mila euro come compenso fisso determinato dall’assemblea degli azionisti. Un ritorno allo stipendio pieno per Moratti, che nel 2021 aveva infatti deciso di donare 1,5 milioni ai dipendenti dell’azienda in cassa integrazione, mentre i 45mila euro come compenso fisso sono rimasti anche per il 2021./n/nTra gli altri manager di primo piano della società, i compensi sono stati:/nPer quanto riguarda la società presieduta da Massimo Moratti, Saras ha chiuso il 2022 con un utile netto reported di 416,9 milioni contro i 9,3 milioni del 2021, incluso l’effetto della cosiddetta ‘tassazione sugli extraprofitti’. Il risultato netto comparabile è di 709,8 milioni (negativo per 136 milioni nel 2021). Il margine operativo lordo reported è di 1.170,3 milioni contro i precedenti 277,1 milioni, “per effetto dell’incremento dei prezzi e dei margini dei prodotti petroliferi e della performance operativa della raffineria”, spiega il gruppo. La posizione finanziaria netta ante Ifrs16 è positiva per 269 milioni./nTornano inoltre i dividendi per gli azionisti di Saras. Nel 2019, Massimo Moratti, attraverso l’accomandita di famiglia Massimo Moratti Sapa, aveva incassato un dividendo pari a circa 7,61 milioni di euro (dividendo a 0,04 euro per azione), visto che detiene infatti, secondo le rilevazioni della Consob, il 20,011% del capitale della Saras pari a complessive 190.304.610 azioni. Considerando il dividendo a 0,19 euro per azione, l’ex patron dell’Inter dovrebbe incassare circa 36 milioni di euro di dividendi.",
      "date": "Sab, 8 Apr 2023",
      "url": "https://www.calcioefinanza.it/2023/04/08/stipendio-moratti-saras-2022-quanto-guadagna/",
      "author": "REDAZIONE",
      "imgLink": "https://www.calcioefinanza.it/wp-content/uploads/2013/10/Massimo-Moratti-insidefoto.com_.webp"
    },
    {
      "id": "0.8008836026798909",
      "title": "Serie A, quanto guadagna Casini? Lo stipendio del presidente",
      "excerpt": "Secondo quanto appreso da Calcio e Finanza, la cifra da presidente della Lega Serie A è la stessa che Lorenzo Casini guadagnava da Capo di Gabinetto.",
      "body": "Lorenzo Casini stipendio – L’ex Capo di Gabinetto del Ministero per i beni e le attività culturali e per il turismo è stato nominato nuovo presidente della Lega Serie A ormai nove mesi fa. Casini ha deciso di imbarcarsi in questa nuova avventura dopo le dimissioni presentate dal suo predecessore, Paolo Dal Pino, nel febbraio di quest’anno./nUna scelta, quella di Casini, adottata dai club per poter contare su un uomo politicamente forte, in grado di dialogare con il Governo per le questioni attinenti al mondo del calcio. Un mondo che è stato duramente colpito dall’emergenza Coronavirus e che puntava – e punta ancora – a risollevarsi per intraprendere un nuovo percorso virtuoso./n/nPartendo dal suo precedente ruolo di Capo di Gabinetto del Ministero per i beni e le attività culturali, Casini – sulla base di un decreto del 2019 di concerto con il Ministro dell’Economia e delle Finanze – guadagnava per l’incarico (dal quale si è dimesso nel mese di marzo) oltre 260mila euro annui. La cifra si divideva in:/nLa somma complessiva di queste voci riportava dunque uno stipendio totale di 260.366,55 euro annui. Secondo quanto appreso da Calcio e Finanza, la cifra da presidente della Lega Serie A è la stessa che Lorenzo Casini guadagnava da Capo di Gabinetto.",
      "date": "Gio, 8 Dic 2022",
      "url": "https://www.calcioefinanza.it/2022/12/08/lorenzo-casini-stipendio-quanto-guadagna-serie-a/",
      "author": "REDAZIONE",
      "imgLink": "https://www.calcioefinanza.it/wp-content/uploads/2022/04/PRWJ0112.webp"
    },
    {
      "id": "0.36241731954517137",
      "title": "Cala lo stipendio di Garrone come presidente di ERG",
      "excerpt": "È stata pubblicata la “Relazione sulla politica in materia di remunerazione e sui compensi corrisposti” della ERG (acronimo di Edoardo Raffinerie Garrone), gruppo industriale genovese attivo nel settore…",
      "body": "Èstata pubblicata la “Relazione sulla politica in materia di remunerazione e sui compensi corrisposti” della ERG (acronimo di Edoardo Raffinerie Garrone), gruppo industriale genovese attivo nel settore dell’energia e controllato dalla famiglia Garrone-Mondini tramite la holding italiana San Quirico (circa il 56%) e la Polcevera S.A. (circa il 7%)./nTra i compensi emerge quello del presidente di ERG Edoardo Garrone. Classe 1961, Garrone è anche presidente del CdA del Gruppo 24 Ore (la società che edita Il Sole 24 Ore) ed è stato molto legato al mondo del calcio tramite la Sampdoria. La famiglia Garrone acquistò il club blucerchiato nel 2002 ed Edoardo succedette al padre Riccardo in qualità di presidente nella stagione 2012/13, prima che la società fosse ceduta a Massimo Ferrero./n/nMa quanto guadagna Edoardo Garrone per il suo incarico di presidente di ERG? L’imprenditore per il 2022 ha ricevuto una retribuzione fissa che ammonta a 694.802 euro e benefici non monetari per 15.198 euro. In totale, lo stipendio di Garrone per il suo ruolo interno alla ERG è stato pari a 710mila euro nell’ultimo anno, in leggero calo rispetto ai 760mila euro del 2021. Per quanto riguarda le altre figure di spicco della società e componenti del CdA troviamo:/n",
      "date": "Gio, 30 Mar 2023",
      "url": "https://www.calcioefinanza.it/2023/03/30/quanto-guadagna-garrone-presidente-erg/",
      "author": "REDAZIONE",
      "imgLink": "https://www.calcioefinanza.it/wp-content/uploads/2023/03/Edoardo-Garrone-Insidefoto.com_.webp"
    },
    {
      "id": "0.41807627633579914",
      "title": "Tra FIGC e UEFA, Gravina alza il suo stipendio",
      "excerpt": "Tra l’incarico di presidente federale e quello di consigliere della Uefa ecco quanto guadagna il numero uno del calcio italiano.",
      "body": "Si è tenuto nella giornata di ieri il Consiglio federale, che ha consentito il varo della norma anti-Superlega, ma che ha stabilito inoltre nuovi obblighi in materia di pagamento di debiti e stipendi e novità importanti anche sulle multiproprietà./nAll’ordine del giorno c’era tuttavia anche un altro punto: la determinazione di un compenso per gli incarichi federali. Tra questi anche quello del presidente della FIGC – Gabriele Gravina – che fino ad ora percepiva un’indennità di 36mila euro lordi l’anno./n«In ossequio al principio della trasparenza e a quello della corretta amministrazione cui si ispira l’agire della Federazione e dei suoi Settori, il Consiglio Federale ha deliberato di riconoscere un compenso predeterminato per l’attività e per la responsabilità derivante dal ricoprire determinati ruoli (presidente del Club Italia, presidente del Settore Giovanile e Scolastico, presidente del Settore Tecnico e presidente dell’AIA)», si legge nella nota della FIGC./nLa Federcalcio ha sottolineato inoltre che «l’argomento è stato preventivamente trattato anche con il CONI, che ha dato il suo benestare». Il comunicato non indica le cifre, ma – secondo quanto riportato da Il Fatto Quotidiano – per Gravina si arriverà fino a massimo 240mila euro lordi./nIl via libera arriva dopo la nomina dello stesso Gravina all’interno dell’Esecutivo UEFA, un incarico che gli consentirà di percepire ulteriori 150mila euro all’anno. Sommati ai 240 mila della FIGC si arriva a un totale di 390mila euro.",
      "date": "Mar, 27 Apr 2021",
      "url": "https://www.calcioefinanza.it/2021/04/27/gravina-stipendio-quanto-gudagna-figc/",
      "author": "REDAZIONE",
      "imgLink": "https://www.calcioefinanza.it/wp-content/uploads/2023/01/figc-federal-council.webp"
    },
    {
      "id": "0.2669393971544649",
      "title": "Infantino si alza lo stipendio da presidente della FIFA: le cifre per il 2022",
      "excerpt": "Il presidente della FIFA Gianni Infantino va verso il terzo mandato da numero uno della federcalcio mondiale, con uno stipendio al rialzo nel corso del 2022.",
      "body": "Stipendio Infantino – Il presidente della FIFA Gianni Infantino va verso il terzo mandato da numero uno della federcalcio mondiale, con uno stipendio tra l’altro al rialzo nel corso del 2022, l’anno dei Mondiali in Qatar./nPresidente dal 2016 della federcalcio internazionale, Infantino corre da solo nella rielezione a numero uno: un ruolo che ha portato all’ex segretario generale della UEFA anche uno stipendio rilevante. Nel 2022 il presidente FIFA ha visto crescere lo stipendio rispetto al 2021, che si divide tra una quota fissa e una parte di bonus. La Federcalcio internazionale ha infatti oggi reso noti i compensi versati ai massimi dirigenti, nel documento relativo ai conti dell’anno 2022./n/nNel dettaglio, Infantino ha incassato complessivamente 3,6 milioni di franchi svizzeri (pari a circa 3,64 milioni di euro), comprensivi di un bonus di poco più di un milione di franchi svizzeri. Si tratta di una crescita di circa 400mila euro rispetto/nDa quando è presidente della FIFA, Infantino ha ricevuto come compensi quasi pari a 20 milioni di euro complessivi:/nTOTALE: 18,4 milioni di euro./nNel report relativo al 2022, la FIFA ha riportato il valore degli stipendi di tutti i dirigenti dei piani alti:",
      "date": "Mar, 14 Feb 2023",
      "url": "https://www.calcioefinanza.it/2023/02/14/stipendio-infantino-presidente-fifa/",
      "author": "REDAZIONE",
      "imgLink": "https://www.calcioefinanza.it/wp-content/uploads/2022/05/fbl-fifa-wc-2022-congress.webp"
    },
    {
      "id": "0.40398410492038295",
      "title": "Quanto guadagna Abodi: il reddito del ministro dello Sport",
      "excerpt": "Quanto guadagna Abodi? Il politico e dirigente sportivo italiano dal 22 ottobre 2022 è ministro per lo sport e i giovani nel governo Meloni. In questi giorni, sul sito del…",
      "body": "Quanto guadagna Abodi? Il politico e dirigente sportivo italiano dal 22 ottobre 2022 è ministro per lo sport e i giovani nel governo Meloni. In questi giorni, sul sito del Governo sono stati pubblicate le dichiarazioni dei membri del Consiglio dei Ministri relative ai redditi del 2021./nIn particolare, il Guardasigilli Carlo Nordio è il ministro che ha dichiarato un reddito maggiore nel corso del 2021, con un imponibile di 232mila euro. Alle sue spalle ci sono il ministro dell’Istruzione Giuseppe Valditara (210mila euro), e l’ex direttore del tg2 ora ministro della Cultura Gennaro Sangiuliano (204mila euro) e appunto Andrea Abodi, responsabile del dicastero per lo Sport e i giovani, con un reddito complessivo di 190.276 euro e un reddito imponibile pari a 175.076 euro./n/nInoltre, nella dichiarazione legata ai “Compensi connessi all’assunzione della carica”, l’ex numero uno della Lega Serie B e dell’Istituto per il Credito Sportivo indica come compenso da ministro una cifra pari a 110.442,48 euro./nInoltre, oltre ad alcuni fabbricati, Abodi ha dichiarato anche di possedere 732mila azioni di Telecom Italia (dal valore, alla chiusura di oggi, pari a circa 190mila euro) e di 12mila azioni di Banco BPM  (con un valore pari a circa 45mila euro)./nTra gli altri ministri, Maria Elvira Calderone (ministra del Lavoro e politiche sociali) ha dichiarato un imponibile pari a 166mila euro, mentre Roberto Calderoli (ministro per gli Affari regionali e l’autonomia) un reddito da 147mila euro e  Anna Maria Bernini ( a capo del ministero dell’Università) un imponibile pari a 121 mila euro. Alle loro spalle, infine, troviamo il responsabile del ministero per la Protezione civile e le politiche del mare Nello Musumeci (105mila 497 euro) e la ministra per le Disabilità, l’esponente del Carroccio Alessandra Locatelli (104mila 960 euro).",
      "date": "Mar, 24 Gen 2023",
      "url": "https://www.calcioefinanza.it/2023/01/24/quanto-guadagna-abodi-stipendio-ministro-sport/",
      "author": "REDAZIONE",
      "imgLink": "https://www.calcioefinanza.it/wp-content/uploads/2024/01/abodi.webp"
    },
    {
      "id": "0.5989092309927859",
      "title": "Fazio lascia la Rai e vola a Discovery: stipendio da 10 milioni",
      "excerpt": "Compenso in crescita per il conduttore, che lascia la Rai per trasferirsi su Nove. Con lui anche Luciana Littizzetto.",
      "body": "Fazio stipendio Discovery – L’addio di Fabio Fazio alla Rai è alla fine una questione di mercato editoriale, e quindi di soldi. Secondo quanto riportato da La Verità, nella nuova casa della Warner Bros Discovery Italia, Fazio guadagnerà 2,5 milioni all’anno che, moltiplicati per quattro, fanno 10 milioni di euro. Una cifra nettamente in crescita (del 30%) rispetto agli 1,9 milioni percepiti in Rai con l’ultimo contratto./nIl miglioramento è ancora più ragguardevole considerando la durata del nuovo accordo che la Rai di sicuro non avrebbe potuto garantirgli. Insomma, un contratto dorato solo stando a quello che lo riguarda personalmente. Il tutto senza contare quanto incasserà Officina, la società fondata nel 2017 e di cui ora è socio al 50% con Banijay./n/nNell’ultimo biennio, per la produzione delle trenta puntate del talk show di Rai 3, l’incasso è stato di 10,6 milioni. Se la percentuale d’incremento fosse la stessa, si sfiorerebbe la cifra di 14 milioni, sempre all’anno. Ma questa è solo un’ipotesi perché dipenderà dalle scelte di palinsesto di Nove, la rete sulla quale potranno continuare a vederlo i suoi affezionati telespettatori./nQuella di Discovery era l’unica offerta rimasta sul tavolo per Fazio, dopo che anche Urbano Cairo, patron di La7 con la quale il conduttore aveva già flirtato, si è defilato quando il conduttore ha chiesto di contrattualizzare anche la squadra di autori e il gruppo di Officina. In fondo, con lui e Luciana Littizzetto, c’è un intero blocco che si sposta.",
      "date": "Mar, 16 Mag 2023",
      "url": "https://www.calcioefinanza.it/2023/05/16/fabio-fazio-stipendio-discovery-quanto-guadagna/",
      "author": "REDAZIONE",
      "imgLink": "https://www.calcioefinanza.it/wp-content/uploads/2023/05/Palinsesti-RAI-20180627-DBUF092-1.webp"
    },
    {
      "id": "0.42123714291394093",
      "title": "Exor, gli stipendi di Agnelli e Elkann nel 2022: le cifre",
      "excerpt": "Exor, la holding della famiglia Agnelli-Elkann che è azionista di maggioranza tra le altre anche di Juventus, Ferrari e Stellantis, ha svelato gli stipendi dei componenti del cda.",
      "body": "Exor, la holding della famiglia Agnelli-Elkann che è azionista di maggioranza tra le altre anche di Juventus, Ferrari e Stellantis, ha depositato il bilancio al 31 dicembre 2022, che si è chiuso con un utile in crescita a 4,2 miliardi di euro./nAll’interno del rendiconto finanziario sono emerse le remunerazioni di John Elkann (in qualità di amministratore delegato) e di Andrea Agnelli (in quanto membro del cda). Nel dettaglio, Elkann ha percepito direttamente da Exor una cifra pari a 4,1 milioni di euro, in aumento rispetto ai 3,2 milioni nel 2021, a cui si aggiungono 1,2 milioni di euro da altre società legate a Exor (380mila euro nel 2022). Per quanto riguarda la cifra incassata direttamente da Exor, i compensi sono così suddivisi:/nA questa cifra, si aggiungono ulteriori 1,2 milioni di euro incassati come compenso da Ferrari, di cui nel 2022 era amministratore delegato./n/nAndrea Agnelli, dal canto suo, ha invece incassato 547 mila euro, in leggero aumento rispetto ai 566 euro del 2021: questa cifra, tuttavia, riguarda il solo stipendio incassato come presidente della Juventus (da cui si è dimesso poi nel novembre 2022), poiché da Exor come consigliere l’ex numero uno bianconero non ha ricevuto compensi nel corso del 2022. Agnelli si è poi anche dimesso dal CdA di Exor nel gennaio scorso./nDel cda fa anche parte Alessandro Nasi, cugino di Elkann e Agnelli, in qualità di vice presidente di Exor. Nasi si è assicurato una cifra totale di 464 euro (di cui 161mila euro da CNH e 303mila euro da Iveco), in aumento rispetto ai 274 euro finiti nelle sue tasche con l’ultimo esercizio. Sia Agnelli che Nasi hanno rinunciato, così come altri membri del CdA, al proprio salario da 50mila euro nel corso del 2022./nDati in euro/n /n",
      "date": "Mer, 19 Apr 2023",
      "url": "https://www.calcioefinanza.it/2023/04/19/stipendio-agnelli-elkann-exor-cifre-milioni/",
      "author": "REDAZIONE",
      "imgLink": "https://www.calcioefinanza.it/wp-content/uploads/2022/08/Juventus-20190814-IMG019.webp"
    },
    {
      "id": "0.6961935997979173",
      "title": "Ceferin, lo stipendio cresce ancora: 2,7 mln nel 2021/22",
      "excerpt": "Prosegue dunque il mandato di Ceferin, e allo stesso modo non si ferma la crescita del suo stipendio, che è andato aumentando anche nella stagione 2021/22.",
      "body": "Ceferin stipendio 2021 2022 – Non si arresta la crescita dello stipendio del presidente della UEFA Aleksander Ceferin. Dopo che la questione aveva generato scalpore nell’anno del lancio della Superlega (nei giorni più caldi la UEFA aveva pubblicato il suo report finanziario 2019/20 che mostrava dati in aumento), il numero uno della Federcalcio europea aveva fatto registrare un salario maggiore anche nel 2020/21./nA due anni di distanza dal lancio del celebre “torneo separatista” la Superlega è ancora di attualità e il calcio attende il parere della Corte di Giustizia dell’Unione europea sul monopolio UEFA nell’organizzazione delle competizioni. Nel frattempo, Ceferin punta tutto sulla nuova Champions – al via nel 2024/25 – e nel frattempo attende la sua rielezione a presidente dell’organismo calcistico che sarà ufficializzata il prossimo 5 aprile./n/nProsegue dunque il mandato di Ceferin, e allo stesso modo non si ferma la crescita del suo stipendio, che è andato aumentando anche nella stagione 2021/22. In base al Financial Report UEFA 2021/22, il presidente dell’organo di governo del calcio europeo ha incassato un compenso lordo di 2.700.000 franchi svizzeri (2,7 milioni di euro al cambio attuale), senza l’aggiunta di bonus, esattamente come nel 2020/21./nGuardando direttamente alla valuta originaria, la cifra è in aumento di circa 140mila franchi svizzeri rispetto alla stagione precedente. Cala invece il compenso del segretario generale della UEFA, Theodore Theodoridis, che ha invece percepito 1.400.000 franchi lordi (1,4 milioni di euro), con l’aggiunta – esattamente come nella scorsa stagione – di bonus per ulteriori 476mila franchi svizzeri (476mila euro circa). Nel complesso il compenso è inferiore di circa 100mila franchi./nPer quanto riguarda infine il Comitato Esecutivo UEFA, al vice-presidente sono andati 250mila euro, mentre agli altri membri 160mila euro. Per nessuno in questo caso era previsto un bonus, mentre le cifre sono rimaste stabili rispetto al 2020/21.",
      "date": "Sab, 4 Mar 2023",
      "url": "https://www.calcioefinanza.it/2023/03/04/ceferin-stipendio-2021-2022-cifre/",
      "author": "REDAZIONE",
      "imgLink": "https://www.calcioefinanza.it/wp-content/uploads/2023/03/fbl-eur-c1-draw.webp"
    },
    {
      "id": "0.29554555840295016",
      "title": "Rcs e non solo: stipendio da oltre 3 milioni per Cairo nel 2022",
      "excerpt": "Stipendio oltre tre milioni di euro per il patron del Torino Urbano Cairo nel 2022 da RCS e da Cairo Communication, la holding che controlla anche Cairo Editore SpA e La7.",
      "body": "Urbano Cairo stipendio 2022 –  Stipendio oltre tre milioni di euro per il patron del Torino Urbano Cairo nel 2022 da RCS e da Cairo Communication, la holding che controlla Cairo Editore SpA, La7 SpA e CAIRORCS Media SpA, oltre a RCS, controllata da Cairo Communication per oltre il 59%./nLe due società nei giorni scorsi hanno pubblicato infatti le rispettive relazioni sulla remunerazione per l’anno 2022, in cui appunto erano presenti le cifre legate ai compensi incassati da Cairo anche dalle altre società del gruppo./nIn particolare, nella relazione pubblicata da Cairo Communication si legge che «la remunerazione per il 2022 del Presidente dott. Urbano Cairo, titolare delle principali deleghe esecutive e gestionali, si è composta per il Gruppo della sola componente fissa annua lorda, pari a complessivi Euro 600 mila (dei quali Euro 405 mila da Cairo Communication, Euro 190 mila da Cairo Editore ed Euro 5 mila da La7, in tutti i casi quale compenso per l’attività di amministratore), oltre ad alcuni benefici non monetari»./n/nInoltre, per quanto riguarda Rcs Cairo ha ricevuto «una remunerazione composta di una componente fissa annua lorda di Euro 1,5 milioni e una componente variabile di Euro 1,146 milioni pari a complessivi Euro 2,646 milioni»./nIn totale, quindi la remunerazione complessiva di Cairo si è attestata nel 2022 a quota 3,263 milioni di euro. Si tratta di compensi fissi per 2,1 milioni di euro, di compensi variabili per 1,146 milioni di euro e di benefici non monetari per 17mila euro. Si tratta di una cifra in leggero calo rispetto al 2021, quando aveva incassato 3,3 milioni di euro, rispetto anche ai 2,8 milioni del 2020 (con riduzione volontaria a causa dell’emergenza Covid)./nA questa cifra andranno poi sommati i dividendi per il 2022. In particolare, il Consiglio di Amministrazione di Cairo Communication – si legge nei documenti della società – proporrà alla Assemblea la distribuzione di un dividendo di 0,14 euro per azione al lordo delle ritenute di legge./nQuanto incasserà dunque Urbano Cairo? Il presidente di Cairo Communication al 31 dicembre 2022 era in possesso di 74.850.818 azioni tramite la sua holding UT Communications e le controllate. Con un dividendo pari a 0,14 euro ad azione il patron del Torino dovrebbe incassare circa 10,5 milioni di euro./nIn totale, sommando questa cifra a quella del compenso per le sue cariche in Cairo Communication ed RCS, Urbano Cairo per il 2022 incasserà un totale di circa 13,7 milioni di euro nel 2022.",
      "date": "Mar, 18 Apr 2023",
      "url": "https://www.calcioefinanza.it/2023/04/18/urbano-cairo-stipendio-2022-torino-rcs/",
      "author": "REDAZIONE",
      "imgLink": "https://www.calcioefinanza.it/wp-content/uploads/2023/06/urbano-cairo.webp"
    },
    {
      "id": "0.3018582848843923",
      "title": "Da Pier Silvio e Marina a Confalonieri, gli stipendi di Mediaset nel 2022",
      "excerpt": "Quanto guadagnano i massimi dirigenti di Mediaset? La tv del Biscione ha pubblicato il bilancio chiuso al 31 dicembre 2022, indicando anche i compensi dei principali manager.",
      "body": "Stipendi Mediaset – Quanto guadagnano i massimi dirigenti di Mediaset? La tv del Biscione ha pubblicato il bilancio chiuso al 31 dicembre 2022, indicando anche i compensi dei principali manager e dei componenti del CdA./nNel dettaglio, Mfe-Mediaset ha chiuso il 2022 con un utile netto reported di 216,9 milioni di euro con ricavi netti consolidati di 2,801 miliardi rispetto ai 2,914 dell’anno precedente. Il dividendo approvato dal Consiglio di amministrazione è di 0,05 euro per ciascuna azione ordinaria di categoria A e di categoria B, in linea con l’anno scorso. L’utile netto reported è di 216 milioni (374 milioni nel 2021) rispetto ai 190 milioni del 2019 pre-Covid. L’utile netto adjusted ha raggiunto i 247 milioni, con una crescita del 30% rispetto al 2019 pre-Covid./n/nLa società ha inoltre reso noti, quindi, i compensi ai top manager e ai componenti nel CdA. In particolare, il dirigente più pagato nel corso del 2022 è stato Stefano Sala, con 3,3 milioni di euro, seguito da Pier Silvio Berlusconi, che ha ricevuto 2,25 milioni di euro per il ruolo di amministratore delegato, in leggero aumento rispetto ai 2 milioni del 2021. Nel dettaglio, il secondo figlio di Silvio Berlusconi ha ricevuto:/nTra gli altri massimi dirigenti, il presidente Fedele Confalonieri ha ricevuto complessivamente 2 milioni di euro, mentre Marina Berlusconi (numero uno di Fininvest, la holding di famiglia che è azionista di maggioranza di Mediaset) ha ricevuto 46mila euro visto che fa solo parte del CdA dell’emittente del biscione./nDa segnalare, inoltre, i compensi del comitato esecutivo di cui fanno parte, oltre a Pier Silvio Berlusconi, anche:",
      "date": "Mer, 26 Apr 2023",
      "url": "https://www.calcioefinanza.it/2023/04/26/stipendi-mediaset-berlusconi-confalonieri/",
      "author": "REDAZIONE",
      "imgLink": "https://www.calcioefinanza.it/wp-content/uploads/2022/11/italy-media-economy-mediaset.webp"
    },
    {
      "id": "0.39962207085726376",
      "title": "Roma, lo stipendio del nuovo ad Lina Souloukou: ecco quanto guadagna",
      "excerpt": "Svelato il compenso del nuovo amministratore delegato del club giallorosso, nominato dopo lopo la decisione di separarsi dal precedente ad Pietro Berardi nelle scorse settimane.",
      "body": "Stipendio Lina Souloukou – Dallo scorso 18 aprile, la Roma ha un nuovo amministratore delegato: si tratta di Lina Souloukou, ex CEO del club greco dell’Olympiakos, nominata dal club giallorosso dopo la decisione di separarsi dal precedente ad Pietro Berardi./nClasse 1983 e nata a Larissa in Grecia, dopo gli studi in legge con una specializzazione in Diritto dello Sport (durante i quali tra l’altro ha lavorato presso il Dipartimento per il controllo antidoping dei Giochi Olimpici di Atene 2004) con anche un Master in Diritto e Management dello Sport presso l’Università Politecnica di Madrid, Souloukou ha intrapreso la sua carriera nel calcio, nel quale lavora da oltre 15 anni./n/nNel 2016 è entrata a far parte dell’Olympiacos come Head of Institutional and Legal Affairs e più di un anno dopo è diventata General Manager, prima di venire nominata CEO nel 2018, ruolo che ha ricoperto fino a giugno 2022. La manager nel 2019 era stata nominata membro dell’Executive Board dell’ECA, posizione che tutt’oggi ricopre./nQuanto guadagna il nuovo amministratore delegato della Roma? Nelle scorse settimane è andata in scena una riunione del Consiglio di Amministrazione del club giallorosso, chiamato ad approvare la nomina appunto di Lina Souloukou come nuovo ad, come si legge da documenti che Calcio e Finanza ha consultato./nNel verbale del CdA, vengono sottolineate le cariche (amministratore delegato e direttore generale), oltre che le responsabilità che riguardano principalmente la gestione e lo sviluppo della società, oltre che nel “progetto strategico relativo alla costruzione del nuovo stadio”. Inoltre, i poteri riguardano, tra gli altri temi, la stipula e la sottoscrizione di contratti fino a 500mila euro per la gestione della società e fino a 3 milioni di euro per contratti di prestazione sportiva, oltre che la delega per rappresentare il club giallorosso nelle relazioni con le associazioni sportive (non a caso nei giorni scorsi ha fatto il suo esordio in una assemblea della Lega Serie A)./n/nPer il ruolo, si legge, Lina Souloukou avrà una remunerazione fissa pari a 800mila euro netti come amministratore delegato e ulteriori 50mila euro netti come direttore generale, con inoltre una percentuale che va dal 50% al 75% della remunerazione fissa come remunerazione variabile legata al raggiungimento di determinati obiettivi/kpi. Inoltre, sono previsti alcuni benefit come una indennità di alloggio (importo lordo annuo pari a 125mila euro) e sei biglietti aerei andata e ritorno tra Roma e Atene per la famiglia ogni anno.",
      "date": "Gio, 25 Mag 2023",
      "url": "https://www.calcioefinanza.it/2023/05/25/stipendio-lina-souloukou-ad-roma-quanto-guadagna/",
      "author": "MATTEO SPAZIANTE",
      "imgLink": "https://www.calcioefinanza.it/wp-content/uploads/2023/05/Stipendio-Lina-Souloukou.webp"
    },
    {
      "id": "0.6448081323858367",
      "title": "Serie A, quanto guadagnano i calciatori: gli stipendi minimi per il 2023/24",
      "excerpt": "La Lega ha ufficializzato la soglia più bassa dei compensi che spettano a chi gioca nella massima serie del campionato italiano in base all’età.",
      "body": "Come ogni stagione il calciomercato riscrive gli equilibri del campionato, ma anche quelli interni allo spogliatoio con i nuovi arrivati che possono stravolgere anche l’equilibrio all’interno dello spogliatoio, sia per quanto riguarda il tasso tecnico che il monte ingaggi, che poi la società deve affrontare. Ma se per i calciatori più importanti si conosce l’ingaggio che gli viene corrisposto, anche se poi l’ufficialità si ha solo con i bilanci di fine stagione, quale è la soglia minima garantita? Quanto guadagna minimo un calciatore in Serie A?/nCome ogni inizio di stagione la Lega Serie A ha pubblicato un documento ufficiale nel quale specifica quale deve essere il compenso minimo garantito a un calciatore professionista, si che questi giochi in Serie A, B, C o nella Serie A femminile, con le calciatrici che ormai da qualche stagione sono passate da dilettanti a professioniste./n/nQuello che bisogna assolutamente conoscere è che i compensi minimi garantiti, da quello che è un vero e proprio contratto collettivo di professione, vengono specificati per fascia di età. Infatti un calciatore di 17 anni non ha una retribuzione minima garantita dello stesso importo rispetto a uno che ha più di 24 anni, soglia individuata sopra la quale non cambia nulla a livello di minimo garantito./n/nEcco il compenso minimo, per fasce di età, che spetta a un calciatore tesserato per una squadra che gioca in Serie A nella stagione 2023/24. Le cifre vanno intese come lorde./nInoltre vengono specificati i compensi minimi anche per altre due casistiche:",
      "date": "Gio, 3 Ago 2023",
      "url": "https://www.calcioefinanza.it/2023/08/03/quanto-guadagna-minimo-calciatore-serie-a-23-24/",
      "author": "REDAZIONE",
      "imgLink": "https://www.calcioefinanza.it/wp-content/uploads/2023/06/pallone.webp"
    },
    {
      "id": "0.2569343858534134",
      "title": "Quanto guadagna un calciatore di Serie C? Cifre in crescita per il 2023/24",
      "excerpt": "Ufficiali le retribuzioni minime per i giocatori che militano nella terza serie calcistica italiana: ecco quanto guadagneranno nella prossima stagione.",
      "body": "Quanto guadagna un calciatore di Serie C? La Lega Pro – ente organizzatore della terza serie calcistica in Italia – ha pubblicato anche per la stagione 2023724 la tabella con i compensi lordi minimi che i giocatori professionisti hanno diritto a percepire dal proprio club di appartenenza./nSi tratta appunto di retribuzioni minime, il che significa che diversi calciatori percepiranno sicuramente stipendi superiori a quelli indicati, ma sicuramente non inferiori. Le cifre contribuiscono ad offrire un quadro sul salario minimo per chi si approccia a questa categoria, ricordando che in Italia il 56% dei giocatori professionisti guadagna entro i 50mila euro lordi annui./n/nGli stipendi globali lordi per la stagione 2023/24 sono in crescita rispetto a quelli per il 2021/22 di circa 400-500 euro lordi all’anno per ogni fascia prevista. Nel dettaglio, i calciatori professionisti tesserati per le società di Serie C nel campionato iniziato da alcune settimane riceveranno – al minimo – i seguenti compensi:/nDi seguito, invece, i minimi retributivi per quanto riguarda l’apprendistato professionalizzante:",
      "date": "Ven, 21 Lug 2023",
      "url": "https://www.calcioefinanza.it/2023/07/21/quanto-guadagna-un-calciatore-di-serie-c-2023-2024/",
      "author": "REDAZIONE",
      "imgLink": "https://www.calcioefinanza.it/wp-content/uploads/2022/07/playoff-serie-c-2022-regolamento-come-funziona.webp"
    },
    {
      "id": "0.8985474332659383",
      "title": "Quanto guadagnano i calciatori di Serie B? I minimi per il 2023/24",
      "excerpt": "Anche per la stagione 2023/24 la Lega Serie B ha pubblicato la tabella con la retribuzione minima per i calciatori che militano nei club della cadetteria.",
      "body": "Quanto guadagnano i giocatori di Serie B? Anche per la stagione 2023/24 la Lega Serie B ha pubblicato la tabella con la retribuzione minima per i calciatori che militano nei club della seconda divisione calcistica italiana. Dati in crescita rispetto a quelli della passata stagione, esattamente come i minimi per i club che militano in Serie C./nSi tratta appunto di retribuzioni minime, il che significa che diversi calciatori percepiranno sicuramente stipendi superiori a quelli indicati, ma sicuramente non inferiori. Le cifre contribuiscono ad offrire un quadro sul salario minimo per chi si approccia a questa categoria, ricordando che in Italia il 56% dei giocatori professionisti guadagna entro i 50mila euro lordi annui./n/nPremesso dunque che diversi calciatori percepiscono dai propri club stipendi considerevolmente più alti, nel dettaglio, i calciatori professionisti tesserati per le società di Serie B potranno ricevere un compenso annuale lordo minimo per le seguenti cifre:",
      "date": "Ven, 21 Lug 2023",
      "url": "https://www.calcioefinanza.it/2023/07/21/quanto-guadagnano-i-calciatori-di-serie-b-cifre-2023-2024/",
      "author": "REDAZIONE",
      "imgLink": "https://www.calcioefinanza.it/wp-content/uploads/2023/06/logo-serie-b.webp"
    },
    {
      "id": "0.9272276175579066",
      "title": "Da Tonali a Karius: gli stipendi del Newcastle 2023/24",
      "excerpt": "I Magpies hanno concluso lo scorso campionato di Premier League al quarto posto, conquistando la qualificazione alla Champions League che mancava da 20 anni.",
      "body": "Newcastle stipendi 2023 2024 – Il Newcastle di Eddie Howe è reduce da una stagione da incorniciare, conclusa al quarto posto in Premier League che ha consegnato agli inglesi la qualificazione ai gironi di Champions League, competizione da cui mancavano da ben 20 anni./nGrande merito va alla gestione del fondo saudita PIF, che ha acquisito il club nel 2021, quando si trovava a rischio retrocessione. Il cambio allenatore, che ha visto l’arrivo proprio di Howe, e la prima campagna acquisti importante, grazie a risorse economiche pressoché illimitate, fanno risalire la squadra che si salva./n/nIl risultato raggiunto la scorsa stagione e la potenza di fuoco di PIF permettono ai tifosi del Newcastle di poter sognare in grande. I bianconeri inglesi, partendo dalla quarta fascia del sorteggio di Montecarlo, sono stati inseriti nel girone di ferro di questa stagione di Champions League, che sarà l’ultima con l’attuale formula. Infatti, il Newcastle è stato inserito nel gruppo F con PSG, Borussia Dortmund e Milan. Proprio i rossoneri di Stefano Pioli sono i primi avversari con Sandro Tonali che si appresta a tornare a San Siro per la prima volta dopo il suo ricco trasferimento in estate./nProprio il giovane centrocampista italiano, arrivato in Inghilterra grazie a un’offerta da 70 milioni di euro più bonus, è il più pagato della rosa di Howe, anche se le cifre non sembrano essere quelle che circolavano al momento del trasferimento. Infatti, secondo il sito specializzato Capology, Tonali percepisce 4 milioni di euro netti a stagione, base da cui partono anche gli altri prezzi pregiati della squadra come Isak, Guimaraes e Trippier. Inoltre, il contratto di Tonali prevederebbe un bonus sicuro annuale da 1,166 milioni di euro, che farebbe salire la cifra totale a 5,166 milioni, un netto salto in avanti rispetto a quanto gli era stato riconosciuto dal Milan nella sua ultima stagione./n/nDi seguito, l’elenco dei calciatori della rosa dal più al meno pagato sulla base delle stime di Capology (tutte le cifre sono annuali e considerate al netto):",
      "date": "Lun, 18 Set 2023",
      "url": "https://www.calcioefinanza.it/2023/09/18/stipendi-newcastle-2023-24/",
      "author": "LUCA COSENTINI",
      "imgLink": "https://www.calcioefinanza.it/wp-content/uploads/2023/09/tonali.webp"
    },
    {
      "id": "0.17036137057239478",
      "title": "Da Di Maria a Joao Mario: gli stipendi del Benfica 2023/24",
      "excerpt": "I portoghesi, nella scorsa stagione, hanno vinto il titolo nazionale davanti agli acerrimi nemici del Porto e sono arrivati fino ai quarti di finale di Champions League, dove sono stati eliminati dall’Inter.",
      "body": "Benfica stipendi 2023 2024 – Fra le sorprese della scorsa Champions League va inserita di diritto il Benfica. I portoghesi sono arrivati fino ai quarti di finale, perdendo l’andata in casa contro l’Inter e pareggiando a San Siro. Ma nella fase a gironi hanno sorpreso tutti classificandosi primi in raggruppamento che includeva Paris Sanit-Germain e Juventus, oltre agli israeliani del Maccabi Haifa./nAnche quest’anno, la squadra di Roger Schmidt si candida a essere protagonista fra i confini nazionali, specialmente con il ritorno di Angel Di Maria che, una volta scaduto l’accordo annuale con la Juventus, è tornato nella squadra che lo ha lanciato nel calcio europeo e che gli ha permesso prima di raggiungere l’apice con il Real Madrid e poi con il PSG, senza dimentica i trofei vinti con l’Argentina, l’ultimo, e più importante, è il Mondiale in Qatar del dicembre 2022./n/nProprio il ritorno del Fideo permette alle aquile portoghesi di guardare con ottimismo alla nuova stagione, con l’obiettivo di ripetersi in patria, dove è già arrivata la Supercoppa portoghese grazie al 2-0 contro il Porto con la gara che è stata aperta dalla marcatura dell’argentino. Ma l’impegno di Champions non può essere messo da parte con i portoghesi vogliosi di compiere un’altra impresa e superare un raggruppamento che li vede impegnati contro Inter, Salisburgo e Real Sociedad./nIl mercato estivo ha portato a Schmidt, oltre a Di Maria, Arthur Cabral dalla Fiorentina, che avrà il difficile compito di non far rimpiangere Gonçalo Ramos, accasatosi al PSG, e Anatolij Trubin, portiere proveniente dallo Shakhtar Donetsk e a lungo inseguito anche dall’Inter nel tentativo di rimpiazzare il partente Onana, volato a Manchester sponda United./n/nDi seguito, l’elenco dei calciatori della rosa dal più al meno pagato sulla base delle stime di Capology (tutte le cifre sono annuali e considerate al netto):",
      "date": "Mar, 3 Ott 2023",
      "url": "https://www.calcioefinanza.it/2023/10/03/stipendi-benfica-2023-24/",
      "author": "LUCA COSENTINI",
      "imgLink": "https://www.calcioefinanza.it/wp-content/uploads/2023/10/di-maria.webp"
    },
    {
      "id": "0.11926942208746912",
      "title": "Da Oblak a Griezmann: gli stipendi dell'Atletico Madrid 2023/24",
      "excerpt": "Gli spagnoli sono arrivati terzi nella scorsa Liga e saranno gli avversari principali della Lazio nel girone di Champions League.",
      "body": "Atletico Madrid stipendi 2023 2024 – L’Atletico Madrid è pronto ad affrontare la stagione numero 13 con Diego Simeone seduto sulla panchina dei colchoneros. Dopo il terzo posto nella Liga 22/23, Griezmann e compagni vogliono tornare a vincere un trofeo, con l’ultimo che risale dal 2020/21 e riporta alla mente l’impresa compiuta di vincere la Liga davanti ai due giganti Real Madrid e Barcellona./nIn campo internazionale, invece, l’Atletico non vince dall’Europa League 2017/18 quando gli spagnoli trionfarono per 3-0 contro l’Olympique Marsiglia grazie alla doppietta del solito Griezmann e al sigillo di Gabi. Ora i colchoneros sono una presenza costante della Champions League, dove quest’anno ai gironi saranno la rivale principale della Lazio di Maurizio Sarri./n/nTra i migliori giocatori che fanno parte della rosa dell’Atletico Madrid nel 203/24 ci sono il francese Griezmann, tornato nella capitale a titolo definitivo dopo la deludente esperienza di Barcellona, e il portiere Jan Oblak, fresco di rinnovo di contratto che lo ha portato a essere il più pagato dell’intera rosa spagnola./nDietro al portiere sloveno, considerato fra i migliori al mondo, ecco l’uomo del centrocampo biancorosso Koke, in rosa dal 2009. Con la partenza di Yannick Carrasco, volato anche lui in Arabia Saudita agli inizi di settembre, il podio dei più pagati viene completato proprio da Griezmann, anche se il francese è lontano dalle cifre faraoniche che lo convinsero a trasferirsi in Catalogna, non senza qualche polemica da parte dei suoi ex e attuali tifosi. Insieme a Carrasco, a liberare spazio salariale per l’Atletico è stata l’operazione in prestito al Barcellona di Joao Felix, talento pagato a peso d’oro ma che ha faticato e non poco a mettersi in mostra negli ultimi anni./n/nDi seguito, l’elenco dei calciatori della rosa dal più al meno pagato sulla base delle stime di Capology (tutte le cifre sono annuali e considerate al netto):",
      "date": "Lun, 18 Set 2023",
      "url": "https://www.calcioefinanza.it/2023/09/18/atletico-madrid-stipendi-2023-2024/",
      "author": "LUCA COSENTINI",
      "imgLink": "https://www.calcioefinanza.it/wp-content/uploads/2023/09/Antoine-Griezmann-e-Jan-Oblak-Photo-by-JAVIER-SORIANOAFP-via-Getty-Images.webp"
    },
    {
      "id": "0.2097595340339864",
      "title": "Dalla Sampdoria al Parma, gli stipendi in Serie B squadra per squadra",
      "excerpt": "La classifica degli stipendi nel campionato cadetto: la Sampdoria domina la scena, mentre il Cittadella è il club più virtuoso.",
      "body": "La Lega Serie B ha distribuito ai club del campionato il prospetto con gli emolumenti fissi dei tesserati (giocatori e allenatori, anche quelli del settore giovanile) e il totale è di circa 259 milioni di euro. Come spiega La Gazzetta dello Sport, non si tratta del totale dei costi. Vanno aggiunte due cose: gli eventuali bonus (premi a gol, presenze, piazzamenti e anche assist: ogni accordo ha la sua formula), e la parte relativa al fondo di fine carriera e contributi previdenziali, che fa lievitare la parte fissa almeno del 25%./nSi superano dunque i 300 milioni come cifra che le 20 società versano per i giocatori. Di contro, ogni società come contributi arriva alla metà: tra legge Melandri (6%), diritti tv venduti come Lega Serie B, betting e altro, raggiunge circa 160 milioni. Per pareggiare dunque bisogna puntare sugli incassi da stadio – biglietteria e servizi per i tifosi – e sul marketing, ma quasi ovunque devono intervenire le proprietà per pareggiare la situazione./n/nSi tratta di un aspetto non di poco conto sulla via della sostenibilità dei club, obiettivo che con questi numeri appare ancora lontano. La strada però è quella, e lo dimostra anche il calo degli emolumenti dell’8% rispetto alla stagione 2022/23, dato annunciato la scorsa settimana dalla stessa Serie B. Al netto di promozioni e retrocessioni, nel confronto tra i 13 club presenti in entrambe le stagioni si è registrato un calo del 4%./nChi scende dalla Serie A costa più di tutti. I club retrocessi si portano dietro stipendi pesanti per la Serie B, ai quali possono sopperire grazie al famoso paracadute. Anche oggi tra le società che spendono di più per gli stipendi ci sono quelle retrocesse, anche se Sampdoria e Spezia hanno pensato soprattutto a ridurre mentre la sola Cremonese ha cercato anche di investire./nNessuno supera però i blucerchiati: dopo i vari tagli, il monte ingaggi fisso è pari a 27,4 milioni. Secondo è il Parma con 23,1, terzo il Como con 22,5, quarta la Cremonese con 22,2, mentre la top 5 si chiude con il Venezia con 20,9 milioni di euro. Guardando invece dal lato opposto della classifica, il Cittadella si conferma il club più virtuoso con 4,5 milioni. Di seguito, la graduatoria completa:/nI numeri trovano solo parziale riscontro nel campionato. La Sampdoria costa più di tutti ma solo dopo l’ultimo turno ha lasciato la zona retrocessione, il Cittadella è in zona playoff. Certo: Parma, Venezia, Cremonese, Como e Palermo confermano con i punti che i soldi sono spesi bene, le altre forse hanno sbagliato qualcosa. La certezza, comunque, è che i 300 milioni sul campo della B si traducono in partite sempre molto equilibrate, che garantiscono la spettacolarità del torneo.",
      "date": "Gio, 16 Nov 2023",
      "url": "https://www.calcioefinanza.it/2023/11/16/serie-b-stipendi-2023-2024-ingaggi-cifre/",
      "author": "REDAZIONE",
      "imgLink": "https://www.calcioefinanza.it/wp-content/uploads/2023/11/salernitana-v-sampdoria-coppa-italia.webp"
    },
    {
      "id": "0.07381969493435049",
      "title": "Stipendio Malagò: quanto guadagna il presidente del CONI dal 2013",
      "excerpt": "Il numero uno del Comitato Olimpico è stato rieletto nel 2021 per il terzo mandato consecutivo e la sua dichiarazione dei redditi del 2022 arriva vicinissima al milione di euro.",
      "body": "Come ogni anno,  il dipartimento per il Coordinamento Amministrativo di Palazzo Chigi ha redatto il documento che riunisce, nelle sue 148 pagine, le oltre 390 personalità che ricoprono un ruolo dirigenziale all’interno delle società pubbliche. Il report riporta, non solo quanto viene riconosciuto dallo Stato per il proprio ruolo in queste società, ma anche la dichiarazione dei redditi di questi manager. Come avviene sostanzialmente per i politici, sempre nell’ottica di un amministrazione della cosa pubblica più trasparente possibile verso i cittadini italiani./nLa dichiarazione dei redditi di questi manager si rivolge all’anno fiscale 2021 e presenta personalità di vario tipo, da professionisti autorevoli che hanno fatto del lavoro all’interno delle società pubbliche il loro pezzo forte, accumulando ruoli di spicco in diversi CdA, anche privati ovviamente. Non possono poi mancare anche figure che portano cognomi famosi, dagli Agnelli ai Mattarella, per citarne due./n/nIn mezzo agli oltre 390 personalità, ormai da 10 anni figura anche Giovanni Malagò che, dal 2013, ricopre la carica di presidente del CONI. Malagò è stato rieletto, nel 2021, per il suo terzo mandato consecutivo a capo del Comitato Olimpico con il grande obiettivo dell’organizzazione delle Olimpiadi invernali di Milano e Cortina nel 2026. Come per gli altri, anche il numero uno del CONI ha dovuto fornire la propria dichiarazione dei redditi 2022 (riferita agli introiti del 2021) e che lo vede piazzarsi al quinto posto fra i manager pubblici più ricchi./nLa classifica vede il primato incontrastato dell’avvocato Michele Briamonte, presidente del Consorzio delle Residenze Reali Sabaude (gestisce giardini e Castello della Mandria e soprattutto la “Venaria Reggia Reale”) con uno reddito annuo di 5,6 milioni di euro. Come detto Malagò si trova al quinto posto con 1 milione di euro./nOvviamente questa somma non viene direttamente dal compenso del CONI, ma si forma con le proprietà e le altre attività che vedono coinvolto Malagò, come per esempio il commercio di auto di lusso. Dal suo incarico di numero uno del Comitato Olimpico, infatti, Malagò percepisce 179.000 euro. Ma, come più volte dichiarato dal diretto interessato, questa somma, che percepisce ininterrottamente dal 2013, viene devoluta in beneficienza ogni anno.",
      "date": "Ven, 1 Dic 2023",
      "url": "https://www.calcioefinanza.it/2023/12/01/stipendio-malago-coni/",
      "author": "REDAZIONE",
      "imgLink": "https://www.calcioefinanza.it/wp-content/uploads/2023/12/malago-1.webp"
    },
    {
      "id": "0.29829016798157354",
      "title": "Da Bellingham a Vinicius: gli stipendi del Real Madrid 2023/24",
      "excerpt": "I Blancos hanno concluso la scorsa Liga alle spalle degli acerrimi nemici del Barcellona, mentre il loro cammino in Champions League si è fermato in semifinale contro il Manchester City.",
      "body": "Real Madrid stipendi 2023 2024 – Quella che si preannuncia essere l’ultima stagione di Carlo Ancelotti alla guida del Real Madrid, dopo il tecnico italiano volerà a fare il commissario tecnico del Brasile, potrebbe valere la quindicesima Champions League nella gloriosa storia del club spagnolo. Questo è il grande obiettivo di Florentino Perez./nNonostante non sia arrivato Kylian Mbappé, che nei piani di Florentino Perez avrebbe dovuto prendere il posto di prima punta dopo la partenza di Karim Benzema, partito in direzione Arabia Saudita. Ma nonostante ciò, la rosa a disposizione di Ancelotti rimane di tutto rispetto con un centrocampo che può ancora contare su personalità esperte come Modric e Kroos e nuove leve fresche come Bellingham, acquisto da tripla cifra dello scorso mercato, e la coppia francese Camavinga e Tchoumani. Senza dimenticare Valverde./n/nLa scorsa stagione il Real Madrid è riuscito a trionfare in Coppa del Re, garantendosi il posto nelle Final Four di Supercoppa spagnola, in programma a inizio 2024, e che potrebbe arricchire di un altro trofeo la sconfinata bacheca dei Blancos. Ma ovviamente una grande società punta al bottino grosso, e se da una parte c’è la voglia di strappare il titolo di campioni di Spagna al Barcellona dall’altra non si può nascondere l’ambizione di essere il primo club a conquistare 15 Coppe dei Campioni/Champions League./nIn quest’ottica Florentino Perez ha regalato, si fa per dire, ad Ancelotti Jude Bellingham. Il centrocampista ex Borussia Dortmund ha da subito preso in mano la squadra spagnola sopperendo alla mancanza di un bomber di carattere internazionale e siglando diversi gol decisivi. Ai Blancos è sopraggiunta, poi, la necessita di sostituire Thibaut Courtois, infortunatosi al ginocchio, con Kepa in prestito dal Chelsea./n/nDi seguito, l’elenco dei calciatori della rosa dal più al meno pagato sulla base delle stime di Capology (tutte le cifre sono annuali e considerate al netto):",
      "date": "Mar, 3 Ott 2023",
      "url": "https://www.calcioefinanza.it/2023/10/03/stipendi-real-madrid-2023-24/",
      "author": "LUCA COSENTINI",
      "imgLink": "https://www.calcioefinanza.it/wp-content/uploads/2023/10/bellingham.webp"
    },
    {
      "id": "0.13140396531458037",
      "title": "Gli stipendi dei club di Serie C: Benevento al top, Giana fanalino di coda",
      "excerpt": "Nella stagione 2023/24, tra giocatori, allenatori, dirigenti e dipendenti vari (contratti federali) i costi sono cresciuti da 128 milioni del torneo scorso a 163 milioni.",
      "body": "La Serie C ha aumentato notevolmente i suoi ingaggi, ma le società negli ultimi anni sono comunque riuscite a tenere sotto controllo i debiti (90 milioni sui 1,3 miliardi del calcio italiano) e le penalizzazioni sono diminuite, così come le esclusioni dai campionati. Nella stagione 2023/24, tra giocatori, allenatori, dirigenti e dipendenti vari (contratti federali) i costi sono cresciuti da 128 milioni del torneo scorso a 163 milioni./nIn totale – scrive La Gazzetta dello Sport – oggi siamo attorno ai 2,2 milioni di stipendi a società (il calcolo è stato effettuato su 58 squadre), in media sono 635mila euro in più a testa di un anno fa. La certezza è che i club che scendono dalla Serie B si portano dietro contratti molto pesanti, ma quelli di questa stagione sono riusciti a risparmiare meno./n/nL’anno scorso il Crotone dominava sul fronte degli ingaggi con 7,5 milioni complessivi, oggi ci sono tre società sopra i 9 milioni: le retrocesse Benevento (primo) e Spal, più l’Avellino (secondo), che ha quasi raddoppiato nel giro di un anno. Fa specie pensare che in Serie B ci siano ben 12 società su 20 che spendono meno dei 9,6 milioni del Benevento./nAltre due società, Triestina e Vicenza, sono sopra gli 8 milioni e solo la sesta, il Catania neopromosso, pareggia il Crotone del 2022/23. Per tante società che spendono, ce ne sono altrettante che viaggiano al risparmio. E’ il caso della neopromossa Giana Erminio, che gioca il campionato con 636mila euro, mentre la veterana Virtus Verona con 650mila euro./nDi seguito, la classifica completa dei club di Serie C, in ordine di monte ingaggi (tra parte fissa, premi e diritti d’immagine9:/nQuesti i club con ingaggi tra i 5 e i 3 milioni di euro:/nQuesti i club con ingaggi tra i 3 e i 2 milioni di euro:/nQuesti i club con ingaggi tra 2 e 1 milione di euro:/nQuesti i club sotto 1 milione di euro:",
      "date": "Gio, 28 Dic 2023",
      "url": "https://www.calcioefinanza.it/2023/12/28/serie-c-stipendi-2023-2024/",
      "author": "REDAZIONE",
      "imgLink": "https://www.calcioefinanza.it/wp-content/uploads/2023/01/figc-unveil-the-new-museo-del-calcio-logo.webp"
    },
    {
      "id": "0.4556087034101751",
      "title": "De Rossi alla Roma: quanto ha guadagnato in carriera in giallorosso",
      "excerpt": "Quanto ha incassato in carriera dalla Roma il nuovo allenatore del club giallorosso, che dovrà risollevare la squadra dopo l’esonero di Josè Mourinho.",
      "body": "Daniele De Rossi torna alla Roma. L’ex centrocampista è stato annunciato oggi dalla famiglia Friedkin come nuovo allenatore del club giallorosso, dopo la decisione di esonerare il tecnico portoghese Josè Mourinho. Una scelta presa con la squadra al nono posto (a quattro punti dal primo piazzamento utile per tornare in Champions) e con i playoff di Europa League da disputare a febbraio./nDe Rossi ha firmato un accordo fino al 30 giugno 2024, e in questi mesi proverà a convincere la proprietà ad affidargli la panchina anche per gli anni a venire. Nel frattempo, indiscrezioni parlano di continui contatti tra i Friedkin e Antonio Conte, e i prossimi mesi potrebbero essere decisivi in un senso o nell’altro. Non è chiaro quanto guadagnerà De Rossi in questa avventura, ma dalla Roma il nuovo tecnico ha già incassato la bellezza di oltre 56 milioni di euro in carriera./n/nCalcio e Finanza ha provato a stimare i suoi guadagni attingendo ed elaborando dati ufficiali provenienti da bilanci e comunicati stampa della Roma. La rilevazione tiene conto di 15 delle 18 stagioni totali di militanza di De Rossi nel club giallorosso, a partire dunque dal 2004/05. Inoltre, il conteggio riguarda lo stipendio erogato dal club per le prestazioni sportive e la cessione dei diritti d’immagine al club, ma non tiene in considerazione eventuali premi individuali e collettivi per il raggiungimento dei risultati./nFatte le dovute premesse, quanto ha guadagnato De Rossi alla Roma durante la sua carriera da calciatore? L’ex centrocampista ha incassato dal club – senza considerare i premi per i risultati sportivi – 56,17 milioni di euro netti (103,91 milioni di euro il costo totale sui bilanci societari). Lo stipendio netto medio annuo, tra il 2004 e il 2019, è stato dunque pari a 3,74 milioni di euro./nLa cifra massima toccata dallo stipendio di Daniele De Rossi alla Roma risale alle stagioni dal 2012/2013 al 2016/2017. In questo periodo, il centrocampista di Ostia ha guadagnato 5,41 milioni di euro (10 milioni di euro lordi), cifra scesa poi a 3 milioni netti (5,55 milioni lordi) nelle stagioni successive: 2017/2018 e 2018/2019./n/nIl primo ingaggio disponibile di De Rossi è quello della stagione 2004/2005, pari a 1 milione netto (1,85 milioni lordi). Il comunicato della Roma, in riferimento al contratto del calciatore, recitava:/nL’A.S. Roma S.p.A. rende noto che in data odierna è stato raggiunto l’accordo con il calciatore Daniele De Rossi, che vestirà la maglia giallorossa fino al 30 giugno 2009. Il contratto economico sottoscritto prevede, con effetti a decorrere dalla presente stagione sportiva, il riconoscimento al calciatore di un corrispettivo lordo di € 1,85 milioni, per la stagione in corso, € 2,96 milioni, per la stagione sportiva 2005/2006, € 3,5 milioni, per la stagione sportiva 2006/2007 e 2007/2008, ed € 3,9 milioni, per la stagione sportiva 2008/2009./nDunque, l’accordo prevedeva un salario a crescere con scadenza al 2008/2009, fino a toccare i 3,9 milioni di euro lordi. In realtà, nel 2008 è intervenuto un successivo adeguamento contrattuale, che ha portato lo stipendio 2008/2009 a 7,2 milioni lordi, anche in questo caso destinati a crescere fino a 8,1 milioni nel 2010/2011 e 2011/2012:/nL’A.S. Roma S.p.A. e DANIELE DE ROSSI rendono noto di aver raggiunto un accordo per il prolungamento e l’integrazione del contratto economico per le prestazioni sportive del calciatore ad oggi in vigore sino a tutto il 30 giugno 2012. Al Calciatore sarà riconosciuto un compenso lordo di € 7,2 milioni per la stagione sportiva 2008/2009, di € 7,6 milioni, per la stagione sportiva 2009/2010, e di € 8,1 milioni per la stagione sportiva 2010/2011 e 2011/2012./nNel 2012 ecco l’ultimo grande rinnovo contrattuale a salire per De Rossi, che sigla un accordo quinquennale da 10 milioni di euro lordi:/nL’A.S. ROMA S.P.A. e DANIELE DE ROSSI rendono noto di aver raggiunto l’accordo per il prolungamento del contratto economico per le prestazioni sportive del calciatore ad oggi in vigore, la cui naturale scadenza era prevista per il 30 giugno 2012. L’accordo, di durata quinquennale con effetti a decorrere dal 1° luglio 2012 e scadenza al 30 giugno 2017, prevede il riconoscimento di un emolumento lordo pari a circa 10 milioni di euro, per ciascuna stagione sportiva di durata del contratto, oltre a premi individuali correlati sia al raggiungimento di prefissati obiettivi sportivi della squadra, sia alle presenze del calciatore nelle diverse competizioni. Nell’ambito dell’accordo raggiunto, l’A.S. Roma acquisirà i diritti di sfruttamento commerciale dell’immagine del calciatore, a cui saranno riconosciuti il 50% dei relativi ricavi./nInfine, nel 2017, arriva l’accordo biennale con scadenza al 30 giugno 2019, che ha portato il capitano giallorosso a guadagnare altri 5,55 milioni di euro lordi. Si tratta del primo contratto con ingaggio inferiore rispetto a quello firmato precedentemente:/nL’AS Roma è lieta di annunciare che Daniele De Rossi ha rinnovato il proprio contratto con il Club fino al 30 giugno 2019. Il centrocampista classe 1983 ha giocato domenica scorsa la sua partita numero 561 in maglia giallorossa, con cui ha segnato 59 reti./nUn confronto con Francesco Totti, storico numero 10 della Roma ritiratosi alla fine del 2016/2017 dopo 25 stagioni in giallorosso, ci permette di notare come – dal punto di vista contrattuale – le due carriere abbiano seguito percorsi simili. Totti, nelle 21 stagioni analizzate, ha inevitabilmente guadagnato di più nel complesso (84,25 milioni di euro netti)./nLo stipendio di “Er Pupone” ha raggiunto il suo tetto massimo nella stagione 2004/2005, con 6 milioni di euro netti, per poi assestarsi a 5,8 milioni stagionali nelle cinque stagioni successive. Considerando lo stipendio netto medio, se quello di De Rossi è stato pari a 3,74 milioni di euro, quello di Totti è stato leggermente superiore: 4 milioni di euro.",
      "date": "Mar, 16 Gen 2024",
      "url": "https://www.calcioefinanza.it/2024/01/16/de-rossi-quanto-ha-guadagnato-alla-roma/",
      "author": "MARCO SACCHI",
      "imgLink": "https://www.calcioefinanza.it/wp-content/uploads/2024/01/as-roma-v-parma-calcio-serie-a-e1705414087920.webp"
    },
    {
      "id": "0.12604690581471767",
      "title": "Spalletti nuovo Ct dell’Italia: lo stipendio del tecnico della Nazionale",
      "excerpt": "Il tecnico di Certaldo inizierà ufficialmente il 1° settembre. Risolverà personalmente la questione della penale legata al contratto con il Napoli.",
      "body": "Spalletti stipendio Nazionale – Luciano Spalletti è da ieri il nuovo Ct dell’Italia e debutterà proprio contro la Macedonia del Nord, la Nazionale che nel marzo 2022 ha iniziato a incrinare il rapporto di Roberto Mancini con la Federcalcio, costringendo la selezione del nostro Paese a guardare da casa il secondo Mondiale consecutivo dopo quello di Russia 2018./nSpalletti inizierà la sua avventura ufficialmente il 1° settembre. Ma quanto guadagnerà sulla panchina dell’Italia? Secondo quanto riportato da La Gazzetta dello Sport, il contratto sarà valido fino al 2026, con obiettivi EURO 2024 in Germania e il Mondiale nordamericano del 2026 in USA, Messico e Canada. Per Spalletti previsto un ruolo da coordinatore come quello di Mancini e uno stipendio più contenuto./n/nIl tecnico di Certaldo guadagnerà 2,8 milioni di euro all’anno, più eventuali bonus, invece di 4,5 milioni (e bonus). La presentazione è ancora da fissare: sarà sicuramente a Coverciano, forse il giorno dell’inizio del ritiro azzurro, il 4 settembre, o forse prima. Nord Macedonia e Ucraina daranno le prime risposte non solo tecnico-tattiche./nDiversamente dall’accordo con Mancini, non sarebbero presenti clausole di risoluzione automatica in caso di mancata qualificazione a EURO 2024. La trattativa è scivolata molto velocemente. Non c’è stato il faccia a faccia tra Spalletti e il presidente della FIGC, ma si è svolto tutto al telefono. Mancano solo alcuni dettagli, in particolare la questione della penale imposta da De Laurentiis che non può impedire a Spalletti la firma di un nuovo contratto, ma prevede il pagamento di una cifra a scalare che, a settembre, sarà 2,5 milioni./nI tempi della “querelle” con ADL potrebbero essere lunghi. Non è escluso che di un eventuale contenzioso in un’aula di tribunale si finisca di parlare fra mesi. Molto è stato già fatto, a cominciare dalla richiesta di vari pareri legali. Il resto continuerà a farlo Samuele Spalletti, figlio di Luciano, avvocato che si sta occupando di tutti gli aspetti legali. Spalletti è ottimista e al momento si accolla tutto l’onere, anche economico, dell’eventuale controversia.",
      "date": "Sab, 19 Ago 2023",
      "url": "https://www.calcioefinanza.it/2023/08/19/spalletti-stipendio-italia-quanto-guadagna/",
      "author": "REDAZIONE",
      "imgLink": "https://www.calcioefinanza.it/wp-content/uploads/2023/08/ssc-napoli-v-spezia-calcio-serie-a.webp"
    },
    {
      "id": "0.9652018426238355",
      "title": "Quanto guadagna Lotito: il reddito del patron della Lazio nel 2022",
      "excerpt": "Le cifre del reddito del presidente della Lazio, eletto senatore tra le file di Forza Italia, nel corso del 2022: numeri in leggera crescita rispetto ai dati del 2021.",
      "body": "Quanto guadagna Lotito? Il numero uno della Lazio è stato eletto al Senato nelle ultime elezioni politiche e per questo è tenuto, come tutti i parlamentari, a presentare le proprie dichiarazioni dei redditi, all’insegna della trasparenza./nLa dichiarazione dei redditi presentata è quella relativa al 2022, in cui non sono segnalate variazioni sulle proprietà rispetto al 2021. Lotito, in particolare, è quindi indicato come proprietario di diversi beni immobili con la proprietà di immobili ad Amatrice e Todi, due fabbricati in eredità a Ciampino (in comproprietà), alcuni terreni ad Amatrice la comproprietà di un immobile a Roma./n/nPer quanto riguarda le partecipazioni, vengono indicate le quote relative a:/nLa gestione della Lazio avviene attraverso la proprietà di Snam Lazio Sud, Landa e Bona Dea, che a loro volta controllano la Lazio Events con cui Lotito controlla il club biancoceleste./nInoltre, per quanto riguarda le funzioni di amministratore o sindaco di società, Lotito indica:/nNella dichiarazione dei redditi legata al 2022 presentata al Senato, per Claudio Lotito compare un reddito complessivo pari 1.112.060 euro a rispetto a 1.090.017 euro nel corso del 2021./nVa ricordato che, dai dati ufficiali presentati dalla Lazio per obblighi di Borsa, Lotito dal 2019/20 riceve un compenso come presidente della Lazio pari a circa 600mila euro, a cui dal 2021/22 si sono aggiunti circa 500mila euro presidente di SS Lazio Marketing.",
      "date": "Dom, 3 Dic 2023",
      "url": "https://www.calcioefinanza.it/2023/12/03/quanto-guadagna-lotito-reddito-2022/",
      "author": "REDAZIONE",
      "imgLink": "https://www.calcioefinanza.it/wp-content/uploads/2023/07/lotito.webp"
    },
    {
      "id": "0.8911528211605834",
      "title": "Da Curry a LeBron: chi sono i giocatori più pagati in NBA",
      "excerpt": "Come ogni anno, il sito di statistiche Basketball Reference, ha reso nota la classifica degli stipendi NBA 2023-2024 e dei giocatori più pagati della stagione.",
      "body": "",
      "date": "Ven, 17 Nov 2023",
      "url": "https://www.calcioefinanza.it/2023/11/17/stipendi-nba-2023-2024-giocatori-piu-pagati/",
      "author": "MARCO MARANI",
      "imgLink": "https://www.calcioefinanza.it/wp-content/uploads/2023/11/stipendi-nba-2023-2024-Curry-LeBron.webp"
    },
    {
      "id": "0.45525889003945763",
      "title": "Serie A, la classifica degli stipendi dei dirigenti: Setti il più pagato nel 2022/23",
      "excerpt": "Il numero uno dell’Hellas Verona in vetta alla graduatoria tra i dirigenti delle società di Serie A nella passata stagione.",
      "body": "Chi sono i dirigenti più pagati Serie A? A sorpresa, c’è il presidente dell’Hellas Verona Maurizio Setti in vetta ai top manager del campionato italiano in quanto a compensi. È quanto emerge infatti dall’analisi dei bilanci delle società della massima serie./nConsiderando i soli dati ufficiali, il dirigente più pagato nel corso della stagione 2022/23 è stato infatti il numero del club veneto, grazie a un compenso pari a 1,28 milioni di euro, in netto calo rispetto ai 3,788 milioni della stagione 2021/221. Setti si è piazzato davanti al presidente della Lazio, Claudio Lotito, secondo in questa particolare graduatoria grazie a un compenso, confermato anche durante l’ultimo Consiglio di Amministrazione biancoceleste, di 1,1 milioni di euro./n/nDietro di lui Lina Souloukou, la nuova CEO della Roma voluta dalla famiglia Friedkin per gestire la crescita economica e finanziaria del club capitolino. Chiude il podio Maurizio Arrivabene, ex amministratore delegato della Juventus, dimessosi insieme a tutto il CdA guidato da Andrea Agnelli, con un compenso di 785 mila euro./nTra i dirigenti per cui i dati non sono ufficiali va sottolineato l’ad dell’Inter Giuseppe Marotta, che ha recentemente rinnovato il suo accordo come ad del club nerazzurro fino al 2027 e che, nel precedente accordo, secondo le indiscrezioni aveva un ingaggio da circa 1,5 milioni di euro./nDi seguito l’elenco dei dirigenti più pagati tra i club di Serie A nel 2022/23, considerando i soli dati ufficiali:",
      "date": "Mar, 2 Gen 2024",
      "url": "https://www.calcioefinanza.it/2024/01/02/classifica-stipendi-dirigenti-serie-a-2022-2023/",
      "author": "REDAZIONE",
      "imgLink": "https://www.calcioefinanza.it/wp-content/uploads/2022/09/hellas-verona-fc-v-empoli-fc-serie-a.webp"
    },
    {
      "id": "0.9936355157638558",
      "title": "Serie A, gli stipendi degli allenatori nel 2023/24: Allegri al top",
      "excerpt": "Il tecnico della guida la graduatoria, con il podio anche Simone Inzaghi all’Inter. Ecco la classifica completa della Serie A.",
      "body": "Serie A stipendi allenatori 2023 2024 – La Serie A 2023/24 è ripartita con molte conferme sulle panchine e pochi cambi, soprattutto tra le big del campionato. Fatta eccezione per la novità Rudi Garcia – che ha sostituito Luciano Spalletti al Napoli – tutte le squadre che hanno chiuso nei primi otto posti in classifica nel 2022/23 hanno mantenuto i propri allenatori in vista del nuovo anno./nNella classifica sugli stipendi degli allenatori, anche in questa stagione in testa troviamo Massimiliano Allegri (Juventus) e José Mourinho (Roma), entrambi con ingaggi da 7 milioni di euro netti. Sul podio si trova anche Simone Inzaghi, tecnico dell’Inter, con uno stipendio da 5,5 milioni di euro netti: per l’allenatore piacentino è arrivato anche il rinnovo fino al 2025. Giù dal podio, invece, Stefano Pioli (Milan), Maurizio Sarri (Lazio), Rudi Garcia (Napoli) e Gian Piero Gasperini (Atalanta), esattamente come nella passata stagione./n/nLe cifre degli ingaggi non sono ufficiali, ma si tratta principalmente di indiscrezioni della stampa sportiva italiana. Solo in alcuni casi le cifre sono stimate, come ad esempio quella di Alessio Dionisi (Sassuolo), che aveva rinnovato con adeguamento il precedente accordo da 850mila euro a stagione. E ancora Marco Baroni (Verona), per il quale è stato considerato un ingaggio in linea con quello di Cioffi, che ha iniziato come tecnico dell’Hellas nel 2021/22. Infine Roberto D’Aversa, il cui accordo è in linea con quello del suo predecessore al Lecce./nDi seguito, la classifica degli stipendi degli allenatori nella stagione in corso (*stima dell’ingaggio, basata sulle informazioni disponibili):",
      "date": "Mar, 5 Set 2023",
      "url": "https://www.calcioefinanza.it/2023/09/05/serie-a-stipendi-allenatori-2023-2024-classifica/",
      "author": "REDAZIONE",
      "imgLink": "https://www.calcioefinanza.it/wp-content/uploads/2023/09/Massimiliano-Allegri-stipendi-allenatori-Serie-A-2023-2024.webp"
    },
    {
      "id": "0.907400708765919",
      "title": "Lazio, gli stipendi 2023/24: Immobile e Luis Alberto i più pagati",
      "excerpt": "Cresce il monte ingaggi per il club biancoceleste rispetto alla stagione 2022/23: ecco tutte le cifre per i calciatori di Maurizio Sarri.",
      "body": "Lazio stipendi 2023 2024 – La Lazio ha chiuso la sessione estiva del calciomercato 2023/24 e si presenta definitivamente per la nuova stagione dopo aver concluso l’acquisto di quattro giocatori a titolo definitivo (Castellanos, Guendouzi, Isaksen e Kamada) più tre operazioni in prestito (Rovella, Sepe e Pellegrini)./nContestualmente la società biancoceleste finora ha realizzato tre cessioni (legate a Milinkovic Savic, Acerbi ed Escalante), la conclusione dei contratti con Radu, Durmisi, Romero e Jony e le cessioni in prestito di Cancellieri, Maximiano, Akpa Akpro, Adamonis e Marcos Antonio./nMa quale è stato l’impatto delle operazioni di mercato sul monte ingaggi 2023/24 della Lazio?/nPer stilare la classifica degli ingaggi degli uomini di Maurizio Sarri in questa stagione Calcio e Finanza ha utilizzato le cifre degli stipendi pubblicate in passato da La Gazzetta dello Sport. L’analisi è stata poi integrata con i salari dei nuovi calciatori arrivati nel mercato estivo – sulla base delle indiscrezioni di stampa – e aggiustando le cifre dei contratti rinnovati./nPer il calcolo dello stipendio lordo, sono stati considerati gli sgravi fiscali previsti dal Decreto Crescita per tutti quei giocatori che ne possono beneficiare (cioè quei calciatori che hanno avuto la residenza fiscale fuori dall’Italia almeno nei due anni precedenti al loro arrivo in Serie A e che mantengano la residenza fiscale nel nostro Paese per almeno due anni dal loro arrivo). Per i nuovi calciatori arrivati oltre il 2 luglio, gli sgravi sono applicati solamente per il 2024 (e dunque per metà stagione)./nSe nel 2022/23 il club biancoceleste doveva sostenere una spesa pari a 40,5 milioni di euro per gli ingaggi netti, che al lordo arrivavano a pesare per quasi 70 milioni, ora la società di proprietà di Claudio Lotito dovrà riconoscere 45 milioni netti, circa 77,4 milioni di euro per gli ingaggi a livello lordo: un aumento dei costi su base annua di 11 milioni circa./n",
      "date": "Dom, 3 Set 2023",
      "url": "https://www.calcioefinanza.it/2023/09/03/lazio-stipendi-2023-2024-immobile-luis-alberto/",
      "author": "REDAZIONE",
      "imgLink": "https://www.calcioefinanza.it/wp-content/uploads/2023/05/ss-lazio-v-us-lecce-serie-a.webp"
    },
    {
      "id": "0.828306792218596",
      "title": "I giocatori più pagati al mondo: CR7 al top, l'Arabia insidia l'Europa",
      "excerpt": "La rivista Forbes ha stilato la classifica per l’anno 2023 tenendo conto non solo degli ingaggi, ma anche dei ricavi fuori dal campo, dove Lionel Messi supera il portoghese.",
      "body": "Il 2023 si preannuncia un anno record per i calciatori. I primi 11 della speciale classifica, stilata dalla rivista specializzata Forbes, di quelli che guadagneranno di più, si porteranno a casa complessivamente 995 milioni di dollari con cinque di loro che supereranno la soglia dei 100 milioni./nUn totale record che vede salire del 53% il ricavato complessivo rispetto all’anno scorso. Sicuramente a contribuire a questa ascesa verticale è il fattore Arabia Saudita. Infatti, ben quattro calciatori presenti in classifica giocano nella Saudi Pro League. A trascinarli gli stipendi d’oro garantiti dalle formazioni saudite, anche se la classifica tiene conto dei ricavi fuori dal campo./n/nDopo aver ceduto il posto Kylian Mbappé l’anno scorso, il calciatore più pagato del 2023 torna a essere Cristiano Ronaldo. Il fenomeno portoghese, punta di diamante della Saudi Pro League e giocatore dell’Al Nassr, è il primo di sempre a superare quota 200 milioni, andando a toccare quota 260 milioni di dollari. CR7 percepisce dal suo club saudita ben 200 milioni di ingaggio a stagione che uniti ai 60 milioni derivanti da sponsor importanti come Nike, lo portano a essere il calciatore più pagato per il 2023./nGli altri calciatori che giocano nella Saudi Pro League presenti in questa speciale classifica, sono approdati nel campionato saudita da questa estate. Stiamo parlando di Neymar, che ha appena concluso un’altra esperienza ricchissima al Paris Saint-Germain, Karim Benzema e Sadio Manè. L’ex primatista del 2022 Mbappé, che è rimasto a Parigi dopo un lunghissimo tormentone di calciomercato estivo, è scivolato ai piedi del podio, dietro a Ronaldo, Lionel Messi e Neymar./nIl campione del Mondo con la sua Argentina sfrutta il suo trasferimento all’Inter Miami, anche se non arriva all’ingaggio del suo storico “rivale” portoghese, ma lo supera come introiti derivanti da sponsor, grazie ad accordi con grande marchi statunitensi che vogliono sfruttare la celebrità che la Pulce ha nei paesi del Nord America, ora che gioca nella MLS./n/nSvelato il podio, composto da Ronaldo, Messi e Mbappé, andiamo a scoprire il resto della classifica stilata dalla rivista Forbes e le cifre da record che i primi 11 calciatori percepiranno per quest’anno:",
      "date": "Ven, 13 Ott 2023",
      "url": "https://www.calcioefinanza.it/2023/10/13/calciatori-piu-pagati-2023-classifica/",
      "author": "REDAZIONE",
      "imgLink": "https://www.calcioefinanza.it/wp-content/uploads/2023/10/ronaldo-1.webp"
    },
    {
      "id": "0.029176386145228817",
      "title": "Napoli, gli stipendi 2023/24: Osimhen e Zielinski i più pagati",
      "excerpt": "Diminuisce il monte ingaggi per il club partenopeo rispetto alla stagione 2022/23: ecco tutte le cifre per i calciatori della società campione d’Italia.",
      "body": "Napoli stipendi 2023 2024 – Il Napoli ha chiuso la sessione estiva del calciomercato 2023/24 e si presenta definitivamente per la nuova stagione dopo aver concluso l’acquisto di cinque giocatori a titolo definitivo (Lindstrom, Cajuste, Natan, Caprile e Cheddira) più il riscatto di Simeone e il ritorno dal prestito di Zanoli./nContestualmente la società partenopea finora ha realizzato due cessioni (legate a Kim e Lozano) e la conclusione dei prestiti di Ndombelè e Bereszynski, oltre all’operazione legata al riscatto di Simeone./nMa quale è stato l’impatto delle operazioni di mercato sul monte ingaggi 2023/24 del Napoli?/n/nPer stilare la classifica degli ingaggi degli uomini di Rudi Garcia in questa stagione Calcio e Finanza ha utilizzato le cifre degli stipendi pubblicate in passato da La Gazzetta dello Sport. L’analisi è stata poi integrata con i salari dei nuovi calciatori arrivati nel mercato estivo – sulla base delle indiscrezioni di stampa – e aggiustando le cifre dei contratti rinnovati./nPer il calcolo dello stipendio lordo, sono stati considerati gli sgravi fiscali previsti dal Decreto Crescita per tutti quei giocatori che ne possono beneficiare (cioè quei calciatori che hanno avuto la residenza fiscale fuori dall’Italia almeno nei due anni precedenti al loro arrivo in Serie A e che mantengano la residenza fiscale nel nostro Paese per almeno due anni dal loro arrivo). Per i nuovi calciatori arrivati oltre il 2 luglio, gli sgravi sono applicati solamente per il 2024 (e dunque per metà stagione)./n/nSe nel 2022/23 il club partenopeo doveva sostenere una spesa pari a 45,6 milioni di euro per gli ingaggi netti, che al lordo arrivavano a pesare per circa 71,8 milioni, ora la società di proprietà di Aurelio De Laurentiis dovrà riconoscere 42,5 milioni netti, circa 68 milioni di euro per gli ingaggi a livello lordo: una contrazione dei costi su base annua di 3 milioni circa.",
      "date": "Dom, 3 Set 2023",
      "url": "https://www.calcioefinanza.it/2023/09/03/napoli-stipendi-2023-2024-osimhen-kvaratskhelia/",
      "author": "REDAZIONE",
      "imgLink": "https://www.calcioefinanza.it/wp-content/uploads/2023/09/IMG_2230-scaled.jpeg"
    },
    {
      "id": "0.7252486443767706",
      "title": "Roma, gli stipendi 2023/24: Lukaku e Dybala i più pagati",
      "excerpt": "Cresce il monte ingaggi per il club giallorosso rispetto alla stagione 2022/23: ecco tutte le cifre per i calciatori allenati da Daniele De Rossi.",
      "body": "Roma stipendi 2023 2024 – La Roma ha chiuso la sessione estiva del calciomercato 2023/24 e si presenta definitivamente per la nuova stagione dopo aver concluso l’acquisto di tre giocatori a titolo definitivo (Paredes, Ndicka e Aouar) più quattro operazioni in prestito (Lukaku, Renato Sanches, Kristensen e Azmoun)./nContestualmente la società giallorossa finora ha realizzato quattro cessioni (legate a Ibanez, Matic, Reynolds e Vilar), la conclusione dei prestiti di Wijnaldum e Camara, la conclusione dei contratti con Smalling (poi rinnovato), Bianda e Camara oltre alle cessioni in prestito di Shomurodov, Solbakken, Darboe e Vina./nMa quale è stato l’impatto delle operazioni di mercato sul monte ingaggi 2023/24 della Roma?/n/nPer stilare la classifica degli ingaggi degli uomini di Daniele De Rossi (subentrato a Josè Mourinho) in questa stagione Calcio e Finanza ha utilizzato le cifre degli stipendi pubblicate in passato da La Gazzetta dello Sport. L’analisi è stata poi integrata con i salari dei nuovi calciatori arrivati nel mercato estivo – sulla base delle indiscrezioni di stampa – e aggiustando le cifre dei contratti rinnovati./nPer il calcolo dello stipendio lordo, sono stati considerati gli sgravi fiscali previsti dal Decreto Crescita per tutti quei giocatori che ne possono beneficiare (cioè quei calciatori che hanno avuto la residenza fiscale fuori dall’Italia almeno nei due anni precedenti al loro arrivo in Serie A e che mantengano la residenza fiscale nel nostro Paese per almeno due anni dal loro arrivo). Per i nuovi calciatori arrivati oltre il 2 luglio, gli sgravi sono applicati solamente per il 2024 (e dunque per metà stagione)./n/nSe nel 2022/23 il club giallorosso doveva sostenere una spesa pari a 55,9 milioni di euro per gli ingaggi netti, che al lordo arrivavano a pesare per circa 88,3 milioni, ora la società di proprietà di Dan Friedkin dovrà riconoscere 68 milioni netti, circa 104,7 milioni di euro per gli ingaggi a livello lordo: un aumento dei costi su base annua di 16 milioni circa, pari a circa il 18%.",
      "date": "Dom, 3 Set 2023",
      "url": "https://www.calcioefinanza.it/2023/09/03/roma-stipendi-2023-2024-lukaku-dybala/",
      "author": "REDAZIONE",
      "imgLink": "https://www.calcioefinanza.it/wp-content/uploads/2023/09/IMG_2232-scaled.jpeg"
    },
    {
      "id": "0.27225467103656226",
      "title": "Inter, gli stipendi 2023/24: Calhanoglu il più pagato, Thuram sul podio",
      "excerpt": "Il club nerazzurro continua a puntare sulla riduzione del monte ingaggi, nonostante gli arrivi di Marcus Thuram e Benjamin Pavard.",
      "body": "Inter stipendi 2023 2024 – Continua la politica di taglio dei costi dell’Inter che anche per questa stagione vede scendere il proprio monte ingaggi. Se nel 2022/23 il club nerazzurro doveva sostenere una spesa 75 milioni di euro per gli ingaggi netti, che al lordo arrivavano a pesare per quasi 129 milioni, ora la società di proprietà della famiglia Zhang dovrà riconoscere 70,9 milioni netti, circa 114,61 milioni di euro per gli ingaggi a livello lordo: un risparmio su base annua di 11,2 milioni circa./nNel complesso, il monte ingaggi è dunque diminuito rispetto al dato complessivo per la scorsa stagione, che tiene conto anche dei calciatori arrivati durante il mercato di gennaio e di coloro che sono invece stati ceduti a stagione in corso (con relativa rimodulazione sulla base dei mesi in cui hanno vestito la maglia nerazzurra)./n/nPer stilare la classifica degli ingaggi degli uomini di Simone Inzaghi in questa stagione Calcio e Finanza ha utilizzato le cifre degli stipendi pubblicate in passato da La Gazzetta dello Sport. L’analisi è stata poi integrata con i salari dei nuovi calciatori arrivati nel mercato estivo – sulla base delle indiscrezioni di stampa – e aggiustando le cifre dei contratti rinnovati./nPer il calcolo dello stipendio lordo, sono stati considerati gli sgravi fiscali previsti dal Decreto Crescita per tutti quei giocatori che ne possono beneficiare (cioè quei calciatori che hanno avuto la residenza fiscale fuori dall’Italia almeno nei due anni precedenti al loro arrivo in Serie A e che mantengano la residenza fiscale nel nostro Paese per almeno due anni dal loro arrivo). Per i nuovi calciatori arrivati oltre il 2 luglio, gli sgravi sono applicati solamente per il 2024 (e dunque per metà stagione)./n/nQuesti gli stipendi netti dei calciatori dell’Inter nella stagione 2023/24 (il lordo tra parentesi e in grassetto chi gode degli sgravi del Decreto Crescita):/nCifre in milioni di euro; elaborazione CF su dati Gazzetta/nIl calciatore più pagato è Hakan Calhanoglu, con 6,5 milioni di euro netti. L’ex Milan va così a ereditare lo scettro da Romelu Lukaku, volato alla Roma dopo essere stato al centro di un vero e proprio intrigo di mercato che ha coinvolto Chelsea, proprietario del suo cartellino, Inter e Juventus. L’attaccante belga alla fine si è accasato al club giallorosso in prestito oneroso./nDietro al centrocampista turco troviamo il capitano Lautaro Martinez e il nuovo arrivato Marcus Thuram che percepiscono entrambi 6 milioni di euro netti a stagione. Alle loro spalle ecco Alessandro Bastoni che, dopo il rinnovo di contratto dello scorso luglio, guadagna 5,5 milioni netti all’anno. L’ultimo arrivato in casa Inter dal Bayern Monaco Benjamin Pavard ha firmato un contratto di cinque anni a 5 milioni di euro netti./nDetto di Lukaku, che ha “liberato” le casse dell’Inter del suo ingaggio da 8,5 milioni di euro netti, gli altri addii hanno permesso alla società di Viale della Liberazione di poter abbattere ulteriormente il monte ingaggi, missione che Suning ha affidato a Beppe Marotta e Piero Ausilio./nI maggiori risparmi sono arrivati da Marcelo Brozovic (6,5 milioni netti), Edin Dzeko (5 milioni) e Joaquin Correa (3 milioni). Oltre a questi tre hanno detto addio ad Appiano Gentile, fra gli altri, André Onana, che percepiva 3,5 milioni di euro netti, Milan Skriniar (3 milioni), Robin Gosens (2,5 milioni), Samir Handanovic (2,5 milioni), Danilo D’Ambrosio (2 milioni) e Roberto Gagliardini (1,5 milioni).",
      "date": "Dom, 3 Set 2023",
      "url": "https://www.calcioefinanza.it/2023/09/03/inter-stipendi-2023-24-calhanoglu-lautaro-thuram/",
      "author": "REDAZIONE",
      "imgLink": "https://www.calcioefinanza.it/wp-content/uploads/2023/08/lautaro-1.webp"
    },
    {
      "id": "0.812906113573962",
      "title": "Hamilton in Ferrari: per l'inglese uno stipendio da 50 milioni di euro",
      "excerpt": "Ecco quanto incasserà l’inglese nella sua nuova avventura con il Cavallino: cifre da capogiro per Ferrari, considerando anche Leclerc.",
      "body": "Sembrava ormai improbabile che accadesse. In molte occasioni, la Ferrari aveva cercato di convincere Lewis Hamilton, ma aveva ricevuto un rifiuto ad ogni tentativo. Poi, il sette volte campione del mondo aveva prolungato il suo contratto con la Mercedes a fine agosto, sembrando impegnato a lungo termine con il team, considerando anche la sua età. Tuttavia, nella Formula 1, tutto può succedere./nCosì, la lunga ricerca della Ferrari per arrivare al talentuoso pilota britannico ha finalmente avuto successo. Hamilton si unirà al team di Maranello nel 2025, anticipando la sua partenza dalla squadra argento di una stagione. Un colpo di scena che sarà sicuramente una boccata d’aria fresca per un mondo della Formula 1 che prospera dal punto di vista commerciale, ma che deve affrontare il dominio incontrastato di Max Verstappen. Questo trasferimento di Hamilton alimenta ulteriori discussioni che dureranno mesi e mesi./n/nCosì, il campionato del 2024 sarà strano sia per Hamilton che per il team, separati di fatto sotto lo stesso tetto. Lo stesso vale per Carlos Sainz della Ferrari, in scadenza di contratto e consapevole che dovrà cercare un nuovo posto per il 2025. Quanto a Charles Leclerc, appena rinnovato con la Ferrari fino al 2029, sarà interessante vedere come reagirà avendo Hamilton come compagno nel “dream team” futuro./nUn team che avrà un costo non indifferente per Ferrari. Secondo quanto riportato da La Gazzetta dello Sport, L’operazione Hamilton comporterà un investimento di circa 80 milioni di euro a stagione, solamente sul fronte degli ingaggi: Lewis guadagnerà 50 milioni di euro all’anno, mentre Leclerc metterà in tasca altri 30 milioni, una somma considerevole che va al di là delle necessità puramente sportive della Ferrari./nTuttavia, il legame tra il marchio e l’immagine di Hamilton apre nuove prospettive commerciali, considerando l’impatto mediatico planetario del pilota britannico. La Ferrari strapperà così alla Mercedes un grande ambasciatore, e Hamilton avrà l’opportunità di estendere le iniziative della sua Fondazione “Mission 44” e di ampliare il suo coinvolgimento nel mondo della moda. Resta da vedere se l’arrivo del sette volte campione del mondo riuscirà ad attirare ingegneri britannici verso il progetto Ferrari, una sfida che Vasseur dovrà affrontare nella sua campagna di rafforzamento del team.",
      "date": "Ven, 2 Feb 2024",
      "url": "https://www.calcioefinanza.it/2024/02/02/hamilton-stipendio-ferrari-quanto-guadagna/",
      "author": "REDAZIONE",
      "imgLink": "https://www.calcioefinanza.it/wp-content/uploads/2024/02/f1-grand-prix-of-abu-dhabi-final-practice.webp"
    },
    {
      "id": "0.5256486743826149",
      "title": "Juve, gli stipendi 2023/24: Pogba in vetta, poi Rabiot e Vlahovic",
      "excerpt": "Continua la politica della società bianconera che mira ad abbassare il monte ingaggi della squadra a disposizione di Massimiliano Allegri.",
      "body": "Juventus stipendi 2023 2024 – Anche per la stagione iniziata da pochissimo la politica della Juventus è stata quella di abbattere i costi legati alla rosa, soprattutto dopo aver visto sfumare la qualificazione alla Champions League, per via della penalizzazione subita per il filone plusvalenze. Missione compiuta per i dirigenti bianconeri e per il neo direttore sportivo Cristiano Giuntoli./nIl monte ingaggi bianconero, infatti, è sceso ulteriormente dopo un taglio già avvenuto lo scorso anno, passando a 75,1 milioni di euro netti, che si traducono in 121,3 milioni lordi. Nel complesso, il monte ingaggi è calato di ben 21 milioni netti, che al lordo delle tasse diventa un risparmio complessivo da circa 44 milioni di euro./n/nPer stilare la classifica degli ingaggi degli uomini guidati da Massimiliano Allegri in questa stagione abbiamo utilizzato le cifre degli stipendi pubblicate nelle passate stagioni da La Gazzetta dello Sport. L’analisi è stata poi integrata con i salari dei nuovi calciatori arrivati nel mercato estivo e aggiustando le cifre dei contratti che sono stati rinnovati./nPer il calcolo dello stipendio lordo, abbiamo considerato gli sgravi fiscali previsti dal Decreto Crescita per tutti quei giocatori che ne possono potenzialmente beneficiare (cioè quei calciatori che hanno avuto la residenza fiscale fuori dall’Italia almeno nei due anni precedenti al loro arrivo in Serie A e che mantengano la residenza fiscale nel nostro Paese per almeno due anni dal loro arrivo). Per i nuovi calciatori arrivati oltre il 2 luglio, gli sgravi sono applicati solamente per il 2024 (e dunque per metà stagione)./n/nPaul Pogba, come l’anno scorso, si conferma il calciatore più pagato dell’intera rosa juventina, con la speranza che possa essere più presente nelle scelte di Allegri visti i molti infortuni della passata stagione. Il centrocampista francese percepisce un ingaggio netto di 8 milioni di euro. Alle sue spalle ci sono Adrien Rabiot e Dusan Vlahovic con 7 milioni netti. Tutti e tre questi calciatori erano in odore di cessione a un certo punto dell’estate juventina, ma alla fine sono rimasti alla Continassa. Alle spalle di questo trio troviamo Wojciech Szczesny che guadagna 6,5 milioni di euro netti a testa./nQuesti gli stipendi netti dei calciatori della Juventus nella stagione 2023/24 (il lordo tra parentesi e in grassetto chi gode degli sgravi del Decreto Crescita):/nCifre in milioni di euro; elaborazione CF su dati Gazzetta/nRispetto alla stagione scorsa, la società bianconera risparmia i 6,5 milioni di euro netti riconosciuti l’anno scorso a Leandro Paredes, che si è accasato alla Roma dopo il ritorno al PSG in seguito al mancato riscatto da parte della Juventus. Stesso sorte è toccata ad Angel Di Maria, che percepiva un ingaggio da 6 milioni di euro netti, che è tornato a essere un parametro zero, stessa condizione che ha favorito il suo approdo a Torino, per poi fare ritorno al Benfica, sua prima squadra europea in carriera. Risparmio importante per le casse bianconere anche per l’addio di Juan Cuadrado, trasferitosi all’Inter a parametro zero, che alla Juve percepiva 5 milioni netti.",
      "date": "Dom, 3 Set 2023",
      "url": "https://www.calcioefinanza.it/2023/09/03/juventus-stipendi-2023-2024-pogba-milik/",
      "author": "REDAZIONE",
      "imgLink": "https://www.calcioefinanza.it/wp-content/uploads/2023/08/vlahovic-e-pogba.webp"
    },
    {
      "id": "0.8702519711168007",
      "title": "Dai Della Valle alla Ferragni: gli stipendi di Tod’s nel 2023",
      "excerpt": "Svelate le cifre legate ai compensi per il Consiglio di Amministrazione della società per l’anno 2023.",
      "body": "Tod’s, storica società specializzata nella produzione di calzature, abbigliamento e accessori di lusso e operante sul mercato tramite diversi marchi, ha pubblicato anche nel 2025 – e con riferimento all’anno 2023 – la “Relazione sulla politica di remunerazione e sui compensi corrisposti”. Un documento dal quale emergono i compensi ricevuti dai componenti degli organi di amministrazione./nTra questi ci sono Diego e Andrea Della Valle, rispettivamente presidente e vice-presidente (ed entrambi ricoprono la carica di amministratore delegato). I due sono noti anche nel mondo del calcio per essere stati proprietari, tra il 2002 e il 2019, di quella Fiorentina poi ceduta all’imprenditore statunitense Rocco Commisso./n/nA quanto ammontano i loro compensi in Tod’s? E quanto hanno guadagnato gli amministratori nel 2023? Ricordiamo che tra questi ci sono anche l’influencer Chiara Ferragni, entrata a fare parte del consiglio di amministrazione del gruppo nell’aprile del 2021 (attualmente ne è ancora parte ma non è più consigliere indipendente da settembre 2022), e l’ex presidente – tra le altre – di Ferrari e Confindustria Luca Cordero di Montezemolo: entrambi tuttavia non sono stati confermati nella lista per il nuovo CdA presentata dalla proprietà dei Della Valle e quindi lasceranno la carica./nQueste le cifre ufficiali:/nSi passa poi ai membri del Collegio Sindacale e al Direttore Generale:/nNegli ultimi cinque anni, i compensi per Diego Della Valle da Tod’s hanno toccato quota 9,4 milioni di euro, con il massimo raggiunto nel 2023 con i 3,6 milioni di cui  sopra e una media di 1,8 milioni di euro annui, considerando che nel 2020 la scelta è stata quella di ridursi i compensi a 49.200 euro nell’anno del Covid. Una scelta fatta anche dal fratello Andrea, che negli stessi cinque anni ha guadagnato in totale 6,3 milioni di euro, con una media di circa 1,3 milioni annui./nCifre decisamente più contenute per Chiara Ferragni che, nominata nel CdA nel 2021, in complesso ha ricevuto da Tod’s compensi per 96.900 euro in questi tre anni, con una media di circa 32.300 euro annui./n ",
      "date": "Gio, 28 Mar 2024",
      "url": "https://www.calcioefinanza.it/2024/03/28/stipendio-ferragni-tods-2023-della-valle-montezemolo/",
      "author": "REDAZIONE",
      "imgLink": "https://www.calcioefinanza.it/wp-content/uploads/2024/02/diego-e-andrea-della-valle.webp"
    },
    {
      "id": "0.9601025190143458",
      "title": "Quanto guadagna Galliani: il suo reddito nel 2022",
      "excerpt": "Le cifre svelate nella documentazione patrimoniale presentata dall’ad del Monza in quanto senatore.",
      "body": "Quanto guadagna Galliani? Lo storico dirigente, ex amministratore delegato del Milan e ora AD del Monza, è stato rieletto al Senato lo scorso 23 ottobre, nelle elezioni suppletive per il seggio che era rimasto vacante dopo la scomparsa di Silvio Berlusconi, avvenuta il 12 giugno scorso. Inizialmente Galliani aveva deciso di non ricandidarsi alle ultime elezioni politiche che si sono svolte nel settembre 2022, ma la morte del numero uno di Forza Italia lo ha portato a scendere nuovamente in campo anche in politica./nProprio in virtù del suo ruolo pubblico, il dirigente brianzolo ha dovuto pubblicare il suo reddito ufficiale sul sito del Senato. Al 31 dicembre 2022,  Galliani ricopriva in particolare il ruolo di vice Presidente Vicario e Amministratore Delegato del Monza, oltre ad essere Consigliere di Amministrazione di Fininvest, presidente di Fininvest Real Estate e presidente di Costa Turchese./n/nIn qualità di senatore riceve un’indennità mensile lorda di 11.555 euro. Al netto la cifra è di 5.304,89 euro, più una diaria di 3.500 euro cui si aggiungono un rimborso per le spese di mandato pari a 4.180 euro e 1.650 euro al mese come rimborsi forfettari tra telefoni e trasporti./nSecondo i dati pubblicati dal Senato, per questi ruoli il suo reddito complessivo lordo nel corso del 2022 è stato pari a 1,31 milioni di euro, in crescita rispetto ai 919mila euro del 2021. Nel 2017, invece, il suo reddito complessivo lordo era stato pari addirittura a 10,7 milioni di euro./nTra i beni immobili, inoltre, Galliani ha dichiarato di avere l’usufrutto di un fabbricato in Brasile, a Rio De Janeiro. Infine, nella dichiarazione sono sottolineate anche le spese sostenute per la propaganda elettorale, che sono state pari a complessivi 49.054 euro.",
      "date": "Lun, 29 Gen 2024",
      "url": "https://www.calcioefinanza.it/2024/01/29/quanto-guadagna-galliani-stipendio-2022/",
      "author": "REDAZIONE",
      "imgLink": "https://www.calcioefinanza.it/wp-content/uploads/2022/12/ac-monza-v-torino-fc-serie-a-2-e1670433579471.webp"
    },
    {
      "id": "0.2034481257735572",
      "title": "Milan, gli stipendi 2023/24: Leao davanti a tutti, Pulisic sul podio",
      "excerpt": "La società rossonera vede il proprio monte ingaggi sostanzialmente stabile rispetto alla stagione scorsa per un totale che si ferma intorno ai 90 milioni di euro.",
      "body": "Milan stipendi 2023 2024 – Dopo un mercato da assoluto protagonista, favorito dalla cessione di Sandro Tonali, il Milan ha visto il suo monte ingaggi rimanere sostanzialmente stabile rispetto alla passata stagione. Questo sottolinea come, nonostante diverse operazioni in entrata, il fondo statunitense RedBird sia comunque attento alla sostenibilità economica della rosa affidata sempre a Stefano Pioli./n/nPer la stagione 2023/24 il Milan avrà un monte ingaggi che peserà sui conti del club per un totale pari a quasi 90 milioni di euro lordi (l’anno scorso era di poco superiore a 90 milioni lordi). La cifra della passata stagione tiene conto anche dei calciatori arrivati durante il mercato di gennaio e di coloro che sono invece stati ceduti a stagione in corso. Con una campagna acquisti che ha portato a Milanello ben nove calciatori nuovi, e che comunque ha visto diverse partenze, il monte ingaggi è rimasto stabile./nPer stilare la classifica degli ingaggi degli uomini di Stefano Pioli in questa stagione abbiamo utilizzato le cifre degli stipendi pubblicate in passato dal La Gazzetta dello Sport. L’analisi è stata poi integrata con i salari dei nuovi calciatori arrivati nel mercato estivo – sulla base delle indiscrezioni di stampa – e aggiustando le cifre dei contratti rinnovati./nPer il calcolo dello stipendio lordo, abbiamo considerato gli sgravi fiscali previsti dal Decreto Crescita per tutti quei giocatori che ne possono beneficiare (cioè quei calciatori che hanno avuto la residenza fiscale fuori dall’Italia almeno nei due anni precedenti al loro arrivo in Serie A e che mantengano la residenza fiscale nel nostro Paese per almeno due anni dal loro arrivo). Per i nuovi calciatori arrivati oltre il 2 luglio, gli sgravi sono applicati solamente per il 2024 (e dunque per metà stagione)./n/nQuesti gli stipendi netti dei calciatori del Milan nella stagione 2023/24 (il lordo tra parentesi e in grassetto chi gode degli sgravi del Decreto Crescita):/nCifre in milioni di euro; elaborazione CF su dati Gazzetta/nIl calciatore più pagato è Rafael Leao, protagonista di una lunga querelle legata al rinnovo di contratto e portata alla fumata bianca dal duo Maldini-Massara, esonerati dalla proprietà dopo la fine del campionato 22/23. Il talento portoghese, classe 1999, ha firmato un contratto valido fino al 2028 da 5 milioni di euro netti, diventando così il più pagato della rosa, nonostante i diversi arrivi in sede di mercato. Sono proprio due nuovi acquisti a seguire Leao in questa particolare classifica./nInfatti, Ruben Loftus-Cheek, Christian Pulisic, Samuel Chukwueze, arrivati rispettivamente da Chelsea e Villarreal, percepiscono 4 milioni di euro netti a testa. Insieme a loro due vecchie conoscenze com Ismael Bennacer e Theo Hernandez, questi ultimi due si sono visti riconoscere un aumento del proprio ingaggio dopo i rispettivi rinnovi siglati negli scorsi mesi./nIn terza posizione, così da andare a completare il podio dei più pagati, ecco i leader di difesa e attacco Fikayo Tomori e Olivier Giroud, simbolo dello Scudetto della gestione Pioli e gratificati con contratti da 3,5 milioni di euro netti a stagione./nConcludiamo con i calciatori che hanno salutato Milanello liberando importante risorse per quanto riguarda il monte ingaggi. Uno su tutti Sergiño Dest. Il terzino olandese non è stato riscattato dai rossoneri ed è tornato al Barcellona. Le casse di via Aldo Rossi, quindi, risparmiano 3,8 milioni di euro di ingaggio netto che è stato riconosciuto a Dest. Più contenute le cifre degli altri calciatori non riscattati dal Milan come Tiemoué Bakayoko (2,5 milioni), Aster Vranckx (1,5 milioni) e Brahim Diaz (500.000 euro). È scaduto il contratto, invece, a Zlatan Ibrahimovic, che percepiva 1,5 milioni di euro netti, e a Ciprian Tatarusan (1,2 milioni)./nCeduti, invece, Tonali (1,2 milioni di ingaggio netto), Ante Rebic (3,5 milioni), Charles De Ketelaere (2,2 milioni), Junior Messias (1 milione), Alexis Saelemaekers (1 milione), Matteo Gabbia (800.000 euro) e Marko Lazetic (250.000 euro). A parte Tonali e Rebic, le altre cessioni sono state finalizzate in prestito, con Gabbia e Lazetic che sono sicuri di rientrare a Milanello in vista della stagione 2024/25.",
      "date": "Dom, 3 Set 2023",
      "url": "https://www.calcioefinanza.it/2023/09/03/milan-stipendi-2023-2024-leao-pulisic-giroud/",
      "author": "REDAZIONE",
      "imgLink": "https://www.calcioefinanza.it/wp-content/uploads/2023/08/leao-pulisic.webp"
    },
    {
      "id": "0.1411263741911246",
      "title": "Lo stipendio di Massimo Moratti in Saras: incasso doppio per il 2023",
      "excerpt": "Dopo gli oltre 1,5 milioni di euro del 2022, l’ex patron dell’Inter quasi raddoppia il proprio compenso nel 2023 grazie ai bonus.",
      "body": "Dopo aver donato lo stipendio ai dipendenti Saras nel 2021, ed essere tornato a percepire un compenso nel 2022, Massimo Moratti vede quasi raddoppiare il proprio corrispettivo per il ruolo di presidente nell’azienda petrolifera. L’ex patron dell’Inter, secondo la relazione della società in materia di remunerazione e sui compensi corrisposti, ha ricevuto lo stesso stipendio del 2022, oltre a un bonus quasi di pari livello./nNel dettaglio, presidente dell’Inter nel 2023 ha percepito uno stipendio pari a 1.545.000 euro, di cui 45 mila euro come compenso fisso determinato dall’assemblea degli azionisti. A questa cifra si aggiungono 1.365.000 euro di bonus e altri incentivi per un totale di 2.910.000 euro./n/nTra gli altri manager di primo piano della società, i compensi – comprensivi anche di eventuali indennità di fine carica o cessazione del rapporto di lavoro – sono stati:/nPer quanto riguarda la società presieduta da Massimo Moratti, Saras – le cui quote della famiglia Moratti sono state cedute al gigante svizzero-olandese Vitol per 600 milioni – ha chiuso il 2023 con un utile netto reported di 313,9 milioni contro i 416,9 milioni del 2022. Il margine operativo lordo reported è di 669,7 milioni di euro contro i precedenti 1,14 miliardi. A fine 2023 la posizione finanziaria netta era positiva per 166,8 milioni di euro, rispetto ai 227,5 milioni di inizio anno./nDa non dimenticare inoltre i dividendi per gli azionisti di Saras. Nel 2023, considerando un valore di 0,15 euro per azione, i dividendi ammontano complessivamente a oltre 57 milioni di euro.",
      "date": "Ven, 5 Apr 2024",
      "url": "https://www.calcioefinanza.it/2024/04/05/moratti-stipendio-saras-2023/",
      "author": "MARCO SACCHI ",
      "imgLink": "https://www.calcioefinanza.it/wp-content/uploads/2013/10/Massimo-Moratti-insidefoto.com_.webp"
    },
    {
      "id": "0.5775381352087159",
      "title": "Da Salah a Nunez: gli stipendi del Liverpool nel 2023/2024",
      "excerpt": "La formazione inglese è allenata da Jurgen Klopp, che è alla sua ultima stagione sulla panchina dei Reds.",
      "body": "Il Liverpool è il grande escluso dalla Champions League di quest’anno, anche se è pronto a fare la voce grossa in Europa League, dove parte con tutti i favori del pronostico. Sarebbe il coronamento ultimo all’avventura di Jurgen Klopp sulla panchina dei Reds./nOvviamente non c’è solo la seconda competizione europea più importante per club nel mirino del Liverpool, che è una delle pretendenti per la Premier League e ha già portato a casa la Coppa di Lega inglese./n/nUna stagione, come detto, deludente la scorsa per il Liverpool, che ha terminato il campionato al quinto posto, nonostante una risalita vertiginosa nella seconda parte, ma che non è riuscita a colmare il gap creato da una prima parte molto deludente./nIn estate, ecco che la società inglese ha deciso di fare un vero e proprio restyling, sopratutto del centrocampo. E quindi hanno salutato Anfield prima Jordan Henderson e poi Fabinho. Entrambi sono volati in Arabia Saudita, anche se il primo si è “pentito” dopo pochi mesi e ha accettato la corte dell’Ajax per tornare in Europa. Queste due cessioni hanno portato in tutto alle casse dei Reds, 60,7 milioni di euro. E questo è l’incasso totale avuto dalle cessioni 23/24./nTutte le altre sono avvenute in prestito o alla scadenza del contratto, come Roberto Firmino, Naby Keita, Alex Oxlade-Chamberlain e James Milner. Questi addi se da un lato non hanno portato risorse fresche alle casse del Liverpool, certamente hanno alleggerito il monte ingaggi, cosa non secondaria soprattutto per una stagione che non ha vedrà gli importanti introiti legati alla partecipazione alla Champions League./nOvviamente, però, non sono mancati gli acquisti da parte di una delle società più attive in sede di calciomercato. Il più oneroso è stato riservato Dominik Szoboszlai dal Lipsia per 70 milioni. Ma alla corte di Klopp sono arrivati anche Alexis Mc Allister dal Birghton (42 milioni), Ryan Gravenberch dal Bayern Monaco (40 milioni) e Wataru Endo allo Stoccarda (20 milioni). Per un totale di esborso economico dei soli cartellini di 172 milioni./nDi seguito, l’elenco dei calciatori della rosa dal più al meno pagato sulla base delle stime di Capology (tutte le cifre sono annuali e considerate al netto):",
      "date": "Gio, 11 Apr 2024",
      "url": "https://www.calcioefinanza.it/2024/04/11/stipendi-liverpool-2023-2024-salah-nunez/",
      "author": "LUCA COSENTINI",
      "imgLink": "https://www.calcioefinanza.it/wp-content/uploads/2024/04/liverpool.webp"
    },
    {
      "id": "0.758941394477464",
      "title": "Dalla Premier League alla Serie A: gli stipendi degli arbitri in Europa",
      "excerpt": "Dal massimo campionato inglese a quello italiano, ecco quanto ricevono i direttori di gara per arbitrare le partite dei più importanti tornei nazionali.",
      "body": "Quali sono gli arbitri più pagati nei cinque principali campionati europei di calcio? La rivista statunitense The Athletic ha ottenuto una scomposizione degli stipendi, dei gettoni e dei bonus per gli ufficiali delle migliori cinque leghe europee, che è stata verificata incrociando i dati con le rispettive competizioni./nI risultati di questa analisi dicono che gli arbitri della Liga spagnola sono i più pagati tra le migliori competizioni nazionali in Europa. Il livello dei compensi è molto alto anche in Bundesliga (spinto dai gettoni più alti) e in Premier League, seppur con un divario più ampio tra le cifre più basse e quelle più alte. La Serie A occupa il quarto posto in questa particolare classifica, che si chiude con la Ligue 1 come fanalino di coda./n/nPartendo dall’Italia, come raccolto da Calcio e Finanza lo scorso anno, i fischietti della Serie A percepiscono un minimo di 20.000 euro a stagione per la cessione dei diritti di immagine al primo anno di attività, fino ad arrivare a un massimo di 90.000 euro, sempre a stagione, per quanto riguarda gli arbitri internazionali./nIl gettone per una partita ammonta invece a 4.000 euro per il direttore di gara, mentre per l’addetto al VAR scende a 1.700 euro. Considerando sia la componente fissa (una media tra le cifre per ogni livello), sia i gettoni (su una base media di 20 presenze stagionali) un arbitro di Serie A può incassare mediamente 130.000 euro (quelli con il fisso più alto toccano i 170.000 euro)./nGuardando invece agli altri campionati, la Liga spagnola è quella che si posiziona più in alto di tutti. Secondo The Athletic, i direttori di gara percepiscono uno stipendio fisso intorno ai 150.000 euro e 4.900 euro per dirigere una partita. Gli addetti VAR si “fermano” invece a 2.500 euro. Considerando anche in questo caso una media di 20 partite a stagione e aggiungendo 25.000 euro di diritti di immagine (legati all’accordo con Wurth Group per la divisa) si arriva a circa 273.000 euro per chi dirige gli incontri./nLa Liga è seguita dalla Bundesliga, campionato in cui si va da un minimo di 60.000 a un massimo di 80.000 euro annui di compenso fisso, passando da 70.000 euro come fascia intermedia, il tutto in base all’esperienza. In questo caso si aggiungono però dei gettoni maggiori: 5.500 euro per una partita diretta in campionato e 2.000 euro per un addetto VAR. In media, un direttore di gara del massimo torneo di calcio tedesco riesce dunque a incassare 180.000 euro./nTerzo posto per la Premier League, il torneo calcistico nazionale più ricco. I direttori di gara incassano in questo caso una somma fissa che va da 85.000 euro, passa per 120.000 euro e arriva a un massimo di 170.000 euro, a seconda del livello degli arbitri. A queste cifre si aggiungono 1.300 euro per partita o 1.000 euro (in caso di VAR). In questo caso – considerando sempre una media di 20 gare diretta – la media, sulla base anche dei compensi fissi, tocca quota 151.000 euro./nIn Ligue 1, ultimo tra i top 5 campionati, gli arbitri sono pagati tra i 77 e i 78.000 euro come compenso fisso, somma alla quale si aggiunge un gettone che va dai 3.340 euro ai 3.360 euro. Per gli addetti VAR la somma è invece più bassa, nell’ordine dei 1.000 euro. In questo modo gli arbitri, con 20 partite in media dirette, possono incassare in media 144.000 euro./nNon va dimenticato che i direttori di gara incassano anche per le sfide europee, dalla Champions League alla Conference League. Secondo i dati ufficiali della UEFA sono tre le indennità che vengono riconosciute ai direttori di gara per una partita di Champions League:/nLa UEFA distingue gli arbitri e gli assistenti in due categorie: first (quelli che percepiscono compensi inferiori) ed elite (quelli che percepiscono compensi superiori). Per questa seconda categoria, i compensi sono: 5.000 euro per un match fino agli ottavi di finale e 6.000 euro per le gare dai quarti di finale in avanti, finale compresa.",
      "date": "Gio, 4 Apr 2024",
      "url": "https://www.calcioefinanza.it/2024/04/04/quanto-guadagnano-gli-arbitri-di-calcio/",
      "author": "REDAZIONE",
      "imgLink": "https://www.calcioefinanza.it/wp-content/uploads/2024/04/ac-milan-v-atalanta-bc-serie-a-tim-1.webp"
    },
    {
      "id": "0.6641865020130301",
      "title": "Da Agnelli a Elkann, gli stipendi di Stellantis: Tavares oltre i 35 milioni",
      "excerpt": "Ecco quanto hanno incassato nel 2023 dal colosso dell’auto il presidente, l’amministratore delegato e l’ex numero uno della Juventus.",
      "body": "Dopo aver presentato nei giorni scorsi i risultati economici relativi al 2023 con un utile di 18,6 miliardi di euro (in aumento dell’11% rispetto ai 16,8 miliardi del 2022), Stellantis ha reso note le anche remunerazioni dei dirigenti all’interno del gruppo nato dalla fusione tra FCA e i francesi di Psa nel gennaio del 2021./nComplessivamente, ai membri del CdA di Stellantis sono andati oltre 43 milioni di euro (in crescita rispetto ai 31,1 milioni dell’esercizio precedente). Nel dettaglio, chi ha incassato di più è l’amministratore delegato della società: Carlos Tavares. Il CEO del gruppo potrebbe contare su una remunerazione complessiva in aumento pari a 36,4 milioni di euro (23,4 complessivi nel 2022), di cui:/n/nA livello di remunerazione complessiva segue John Elkann, presidente di Stellantis e numero uno di Exor (la holding della famiglia Agnelli-Elkann azionista di maggioranza non solo di Stellantis ma anche, tra gli altri, della Juventus e di Ferrari). Elkann nel 2023 ha ricevuto compensi complessivi per 4,8 milioni di euro (in calo rispetto ai 5,8 milioni del 2022). Il suo stipendio è così suddiviso:/nLo stipendio di John Elkann prevede una quota fissa pari al 33% e una variabile pari al 67% (contro 35% e 65% nel 2022). Il totale ammonta a 4,85 milioni di euro. Negli ultimi cinque anni alla guida di FCA prima e di Stellantis successivamente, Elkann ha ricevuto compensi per quasi 32,5 milioni di euro./nTra gli altri alti dirigenti, Andrea Agnelli, ex presidente della Juventus e nel CdA di Stellantis (dal quale ha rassegnato le dimissioni dopo le indagini che hanno coinvolto il club bianconero), ha invece ricevuto 62mila euro complessivi nel corso del 2023 di cui:/nDal 2016, all’ormai ex numero uno della Juventus, tra FCA e Stellantis sono andati compensi complessivi che toccano quasi gli 1,3 milioni di euro. Le dimissioni di Agnelli dal CdA di Stellantis hanno avuto effetto alla chiusura dell’Assemblea Generale Annuale degli azionisti della società, che si è tenuta il 13 aprile del 2023.",
      "date": "Ven, 23 Feb 2024",
      "url": "https://www.calcioefinanza.it/2024/02/23/stellantis-stipendi-elkann-agnelli-tavares-2023/",
      "author": "MARCO SACCHI",
      "imgLink": "https://www.calcioefinanza.it/wp-content/uploads/2022/08/Juventus-20190814-IMG019.webp"
    },
    {
      "id": "0.47212217874104534",
      "title": "Da Luis Enrique all’italiano Farioli: gli stipendi degli allenatori in Ligue 1",
      "excerpt": "Dal tecnico del Paris Saint-Germain a quello del Nizza, ecco quanto guadagnano gli allenatori del massimo campionato di calcio francese.",
      "body": "Quanto guadagnano gli allenatori dei club in Ligue 1? Il quotidiano sportivo francese L’Equipe ha pubblicato l’elenco degli stipendi dei tecnici che guidano le squadre del massimo campionato di calcio francese. Un anno fa, Christophe Galtier era l’allenatore più pagato del campionato, con uno stipendio mensile lordo di 665mila euro, versato dal Paris Saint-Germain./nIl numero uno della classifica nel 2024 è ancora “parigino”, ma questa volta di nazionalità spagnola. Con un contratto di soli due anni, Luis Enrique ha compensato la breve durata con uno stipendio importante, vicino al milione di euro: sono 923.500 gli euro lordi mensili che l’allenatore percepisce per guidare la formazione francese./n/nQuesto aumento in cima alla piramide è sufficiente a far salire lo stipendio medio degli allenatori della Ligue 1 da 143mila a 153mila euro. Escludendo dal calcolo l’allenatore del PSG, sempre fuori scala rispetto agli altri, il reddito medio dei tecnici di Ligue 1 quest’anno è pari a 115mila euro, rispetto ai 108mila euro del 2023 (quando il campionato contava ancora 20 club)./nCifre in aumento, anche se due grossi stipendi della stagione precedente hanno lasciato il campionato. A Lione, i 230mila euro di Laurent Blanc sono diventati gli 80mila euro di Pierre Sage, due profili molto diversi. Stessa cosa a Marsiglia, dove Jean-Louis Gasset guadagna 150mila euro al mese mentre Igor Tudor, il predecessore dei suoi predecessori (Marcelino e Gennaro Gattuso), percepiva 330mila euro mensili lordi./nSul podio del 2024 ci sono Adi Hütter (250mila euro), allenatore dell’AS Monaco, meglio pagato di Philippe Clement prima di lui (200mila euro). E Patrick Vieira (220mila euro), allenatore dello Strasburgo, che percepisce uno stipendio tre volte superiore a quello di Frédéric Antonetti, partito alla fine della scorsa stagione dopo aver garantito la salvezza al club./nDi seguito, la classifica degli allenatori, dal più al meno pagato (stipendio mensile lordo):/nFranck Haise ha approfittato dei buoni risultati del RC Lens per passare da 110mila a 150mila euro in un anno. Come Éric Roy, passato da 40mila a 70mila euro dopo aver mantenuto il Brest in Ligue 1 la scorsa primavera, con la speranza ora di conquistare la qualificazione a una competizione europea in questa stagione. Tra i club che pagano bene i propri allenatori c’è anche il Lille, che fa di Paulo Fonseca il quarto tecnico con lo stipendio più alto della Ligue 1: 220mila euro./nA metà classifica si posiziona invece l’unico italiano presente in classifica, Francesco Farioli, con 70.000 euro. Régis Le Bris (Lorient) e Luka Elsner (Le Havre) sono allenatori di club che lottano per la salvezza, e lo stipendio spesso va di pari passo. Tuttavia, i 20.000 euro lordi mensili di Carles Martinez Novell sembrano essere ben pochi per un allenatore che ha permesso al Tolosa di superare la fase a gironi della Europa League in questa stagione.",
      "date": "Gio, 21 Mar 2024",
      "url": "https://www.calcioefinanza.it/2024/03/21/stipendi-allenatori-ligue-1/",
      "author": "REDAZIONE",
      "imgLink": "https://www.calcioefinanza.it/wp-content/uploads/2024/03/fbl-fra-ligue1-nice-toulouse.webp"
    },
    {
      "id": "0.20746156798972243",
      "title": "Mondadori, utile a 62 milioni nel 2023: quanto incassano i Berlusconi dai dividendi",
      "excerpt": "Dividendi in crescita per la società di cui la Fininvest dei Berlusconi è azionista di maggioranza.",
      "body": "Mondadori chiude il 2023 con ricavi netti in crescita a 904,7 milioni di euro in crescita dello 0,2% rispetto al 2022 (+1,1% a perimetro omogeneo. Il risultato netto di gruppo sale a 62,4 milioni (+20%). L’ebitda adjusted è pari a 152,1 milioni (+11,5%) con una redditività al 16,8%, in crescita di quasi 2 punti percentuali rispetto all’anno scorso, “nella parte alta della guidance comunicata (16-17%)”. Lo evidenzia il gruppo editoriale di Segrate nella nota sui risultati 2023 approvati dal cda./nIl cash flow ordinario è pari a 68,7 milioni di euro (+15%), coerente con la parte alta della guidance, mentre la posizione finanziaria netta (no Ifrs) è negativa per 86,1 milioni di euro (da -177,4 milioni a fine 2022). Considerando gli effetti dell’Ifrs 16, la Pfn risulta di -58,6 milioni, con un rapporto pari a una volta l’Ebitda, in linea con le previsioni, in riduzione rispetto da 1,3 volte di fine 2022. Il board ha inoltre proposto alla prossima assemblea degli azionisti la distribuzione di un dividendo di 0,12 euro per azione ordinaria (da 0,11 euro lo scorso anno), per un ammontare complessivo di 31 milioni (+9%)./n“Gli ottimi risultati di Mondadori nel 2023 premiano ancora una volta quel percorso di profonda trasformazione che in questi anni abbiamo intrapreso e portato a termine. Oggi siamo un’azienda di libri, dai quali proviene circa il 90% dei nostri ricavi e dei nostri margini” ha spiegato la presidente di Mondadori, Marina Berlusconi./n/nPer il 2026 inoltre i ricavi consolidati di Mondadori sono attesi, a perimetro omogeneo, a circa un miliardo e un margine proporzionalmente in crescita con conseguente conferma di una redditività nell’ordine del 17%, spiega il gruppo nel comunicato sui conti di quest’anno./nTra gli outlook anche una “significativa capacità di generazione di cassa nel triennio 2024-2026, con un cash flow ordinario annuo atteso non inferiore ai 70 milioni. La rilevante generazione di cassa del gruppo sarà destinata sia alla massimizzazione della creazione di valore della società, attraverso una continua strategia di sviluppo, sia a una crescente politica di remunerazione degli azionisti”, con “un ulteriore significativo incremento della policy sui dividendi”, aggiunge Mondadori./nPer quanto riguarda i dividendi, la quota maggiore sarà incassata da Fininvest, la holding dei Berlusconi che detiene una quota pari al 53,3% del capitale sociale (mentre il 46,44% è flottante in Borsa e il restante 0,26% è legato alle azioni proprie). In questo modo, quindi, Fininvest incasserà circa 16,7 milioni di euro di dividendi da Mondadori, in crescita rispetto ai 15,3 milioni dello scorso anno./n ",
      "date": "Gio, 14 Mar 2024",
      "url": "https://www.calcioefinanza.it/2024/03/14/berlusconi-dividendi-mondadori-fininvest/",
      "author": "REDAZIONE",
      "imgLink": "https://www.calcioefinanza.it/wp-content/uploads/2023/04/marina-681x454-1.jpg"
    },
    {
      "id": "0.41903766124245573",
      "title": "FIFA, lo stipendio di Infantino nel 2023: salario triplicato da quando è presidente",
      "excerpt": "Gianni Infantino è stato rieletto per la terza volta nel marzo 2023 e rimarrà in carica fino al 2027. Occupa la carica di numero uno del calcio mondiale dal 2016.",
      "body": "Il presidente della FIFA Gianni Infantino è alla guida dell’organo di governo del calcio mondiale dall’ormai dal lontano 2016. Il numero uno dell’organismo ha recentemente iniziato il suo terzo mandato, e concluderà la sua attività di presidente nel 2027./nNella sua carica da presidente della FIFA, Infantino ha visto crescere il suo compenso pressoché ogni anno (fatta eccezione per il periodo dell’emergenza Coronavirus) con un’impennata decisa dal 2017 al 2018 quando passò da 1,45 milioni di euro a 3,1 milioni. In totale, da quando ha preso il posto di numero uno del calcio mondiale, Infantino ha incassato 22,7 milioni di euro (considerando il cambio tra franco svizzero ed euro)./n/nNel dettaglio, Infantino ha incassato complessivamente per il 2023 4,1 milioni di franchi svizzeri (pari a circa 4,3 milioni di euro), comprensivi di un bonus di 1,6 milioni di franchi svizzeri. Si tratta di una crescita di quasi 700.000 euro rispetto al 2022./nNumeri presenti all’intero dei documenti ufficiali della FIFA che confermano la volontà e l’apertura verso la trasparenza, un tema su cui lo stesso Infantino ha spinto molto fin dall’inizio del suo mandato: d’altronde, prima della sua presidenza si trattava di cifre che venivano tenute nascoste. Tanto che un anno il suo predecessore Sepp Blatter incassò un bonus da 20 milioni di franchi svizzeri, senza però che nessuno all’esterno lo venisse a sapere in quanto in precedenza non era previsto che, nei documenti FIFA, ci fosse l’indicazione dei compensi del presidente./nDa quando è presidente della FIFA, Infantino ha ricevuto compensi complessivamente superiori a 22 milioni di euro:/nNel report relativo al 2023, la FIFA ha riportato il valore degli stipendi di tutti i dirigenti/nLo stipendio per il presidente e il top management della FIFA è determinato da un comitato per le remunerazioni: al tempo stesso, va sottolineato anche come le federazioni affiliate, durante il suo mandato, abbiano ricevuto un livello di investimento cresciuto di sette volte./n ",
      "date": "Ven, 15 Mar 2024",
      "url": "https://www.calcioefinanza.it/2024/03/15/fifa-stipendio-infantino-2023-quanto-guadagna/",
      "author": "LUCA COSENTINI",
      "imgLink": "https://www.calcioefinanza.it/wp-content/uploads/2023/11/infantino.webp"
    },
    {
      "id": "0.36814066572126003",
      "title": "Gli stipendi del PSG nel 2023/24: Mbappè stacca tutti, Skriniar in top 5",
      "excerpt": "Il club francese, quando aveva in rosa Messi, Neymar, Sergio Ramos e Verratti, era la seconda società per monte ingaggi lordo dietro al Barcellona.",
      "body": "In estate il Paris Saint-Germain ha visto volare lontano due terzi del tridente delle meraviglie voluto da Nasser Al-Khelaifi per tentare l’assalto alla tanto agognata Champions League. Un doppio addio che si è consumato dopo aver visto la coppa dalle grandi orecchie approdare per la prima volta a Manchester, sponda City./nE’ così che è iniziata la rivoluzione parigina: via Lionel Messi, Neymar e Marco Verratti, tre pilastri della formazione parigina e dentro il nuovo corso di Luis Enrique con giovani di grande prospettiva. Tra questi c’è anche Warren Zaire-Emery, mentre il ruolo di grande stella indiscussa spetta a Kylian Mbappé, convinto a respingere le sirene del Real Madrid per un altro anno./n/nCambio di paradigma che si è reso necessario per il PSG visto che nella stagione 2021/22 il club aveva un monte ingaggi lordo complessivo pari a 633,7 milioni di euro, secondo solo a quello del Barcellona (639,3 milioni). Secondo lo studio annuale di Football Benchmark, inoltre, nel 2021/22 i parigini sopportavano una spesa di 729 milioni. Nel 21/22, infine, il rapporto tra salari e fatturato è stato del 111%, sceso al 79% nel 22/23 a seguito delle partenze di alcuni grandi giocatori con stipendi importanti, come Angel Di Maria, approdato alla Juventus e ora tornato al Benfica./nCon gli addii dei già citati Messi, Neymar e Verratti, a cui si è aggiunto anche Sergio Ramos, il cammino intrapreso verso una diminuzione dei costi continuerà anche nel 2023/24, e con la partenza certa di Mbappé ci sarà anche nel 2024/25. Il talento francese, infatti, percepisce 72 milioni di euro lordi annui esclusi i bonus. Inoltre, il suo bonus ala firma di 180 milioni di euro è stata registrato nel bilancio 2021-2022 e ha generato all’epoca un disavanzo di 370 milioni di euro./nNon sorprende quindi che Mbappé sia di gran lunga il calciatore della rosa attuale a disposizione di Luis Enrique. Il numero 10 della Francia ha uno stipendio lordo mensile che secondo il quotidiano francese L’Equipe è pari a 6 milioni di euro. La media della rosa si attesta sui 937.500 euro. Cifra clamorosamente innalzata dallo stipendio dell’attaccante cresciuto a Bondy. Di seguito i primi 10 calciatori del PSG in base allo stipendio lordo mensile percepito:/nNon compare nella top 10 il già citato Zaire-Emery, che però potrebbe esserci una volta che firmerà il rinnovo del contratto. Infatti, le discussioni fra i suoi agenti e gli uomini di mercato del club sono già iniziate da settimane visto il suo ruolo centrale nel centrocampo di Luis Enrique, che gli è valsa la chiamata in nazionale e che lo vedrà protagonista, quasi sicuramente, della spedizione francese per EURO 2024. Al momento l’accordo che lega Zaire-Emery al PSG scade al 30 giugno 2025./nIn classifica sono presenti ben tre vecchie conoscenze del calcio italiano. Il primo è il difensore Milan Skriniar, arrivato dall’Inter quest’anno, il quale si trova addirittura in top 5. Presenti anche il portiere italiano Gianluigi Donnarumma (sesto posto) e il laterale Achraf Hakimi (nono posto).",
      "date": "Gio, 21 Mar 2024",
      "url": "https://www.calcioefinanza.it/2024/03/21/stipendi-psg-2023-2024-mbappe/",
      "author": "REDAZIONE",
      "imgLink": "https://www.calcioefinanza.it/wp-content/uploads/2024/03/hakimi-mbappe.webp"
    },
    {
      "id": "0.5351482098252647",
      "title": "Cresce ancora lo stipendio di Ceferin: quasi 3 milioni di euro nel 2022/23",
      "excerpt": "Prosegue il mandato di Ceferin e allo stesso modo non si ferma la crescita del suo stipendio, che è andato aumentando anche nella stagione 2022/23.",
      "body": "Non si arresta la crescita dello stipendio del presidente della UEFA Aleksander Ceferin. Dopo che la questione aveva generato scalpore nei giorni del lancio della Superlega nell’aprile 2021 (nei giorni più caldi la UEFA aveva pubblicato il suo report finanziario 2019/20 che mostrava dati in aumento), il numero uno della Federcalcio europea ha infatti visto salire ancora il suo salario nel corso del 2022/23./nNel giorno in cui il Congresso UEFA ha approvato le modifiche allo statuto, con in particolare una modifica sui mandati che permetterà a Ceferin di potersi ricandidare nel 2027 e potenzialmente quindi rimanere in carica come presidente dell’UEFA almeno fino al 2031, sono emerse anche le cifre dello stipendio che il numero uno della Federcalcio continentale ha guadagnato nella passata stagione./n/nPuò proseguire dunque fino al 2031 il mandato di Ceferin, e allo stesso modo non si ferma la crescita del suo stipendio, che è andato aumentando anche nella stagione 2022/23. In base ai documenti ufficiali consultati da Calcio e Finanza, infatti, il presidente dell’organo di governo del calcio europeo ha incassato un compenso lordo di 2.875.000 franchi svizzeri (circa 2,9 milioni di euro al cambio al 30 giugno 2023, data di chiusura del bilancio), in aumento di 175mila franchi (circa 220mila euro) rispetto a quanto incassato nel corso del 2021/22 con una crescita pari al 6,5%./nResta stabile invece il compenso del segretario generale della UEFA, Theodore Theodoridis, che ha percepito 1.400.000 franchi lordi (1,4 milioni di euro), con l’aggiunta – esattamente come nella scorsa stagione – di bonus per ulteriori 420mila franchi svizzeri (420mila euro circa)./nAndando ad analizzare lo stipendio di Ceferin nel corso degli anni, la cifra viene messa nero su bianco nei documenti della UEFA a partire dalla stagione 2017/18, in cui ha guadagnato 1,56 milioni di franchi svizzeri (circa 1,35 milioni di euro al cambio al 30 giugno 2018)./n/nConsiderando la valuta originaria, lo stipendio per il presidente della UEFA è quasi raddoppiato nel corso di questi anni, con una crescita pari all’85% dal 2017/18 al 2022/23 e un tasso di crescita medio annuo pari al 10%. Complessivamente, Ceferin nel suo mandato da presidente della UEFA finora ha incassato poco più di 14 milioni di franchi svizzeri, pari a circa 13,3 milioni di euro, con una media di 2,3 milioni di franchi svizzeri annui (circa 2,2 milioni di euro).",
      "date": "Gio, 8 Feb 2024",
      "url": "https://www.calcioefinanza.it/2024/02/08/stipendio-ceferin-quanto-guadagna-presidente-uefa/",
      "author": "MATTEO SPAZIANTE",
      "imgLink": "https://www.calcioefinanza.it/wp-content/uploads/2024/02/IMG_2696-scaled.jpeg"
    },
    {
      "id": "0.8648660853587542",
      "title": "RCS, crescono i dividendi per Cairo: ecco quanto incasserà",
      "excerpt": "Il patron e presidente del Torino, tramite le controllate Cairo Communication e UT Communications, detiene oltre il 59% del capitale del Gruppo.",
      "body": "Nella giornata di oggi il Consiglio di Amministrazione di RCS, guidato dal presidente Urbano Cairo, ha approvato il bilancio societario chiuso al 31 dicembre 2023. Il gruppo editoriale ha registrato un utile netto di 57 milioni di euro, in miglioramento rispetto ai 50,1 milioni del 2022./nUn risultato possibile nonostante il leggero calo dei ricavi consolidati (828 milioni rispetto ai 845 milioni del 2022). Ma a migliorare sono tutti gli altri parametri principali, dall’EBITDA all’EBIT e con l’indebitamento finanziario netto in miglioramento a 23,4 milioni di euro./n/nCrescono anche i dividendi per gli azionisti. Se nel 2022 si è registrato un tornaconto pari a 0,06 euro per azione, per il 2023 la cifra proposta in vista dell’assemblea è pari a 0,07 euro per azione. Urbano Cairo, patron e presidente del Torino, detiene, tramite Cairo Communication e UT Communications, il 59,831% del capitale di RCS Mediagroup, pari a 312.237.022 azioni su un capitale sociale complessivo di 521.864.957./nIl patron del club granata nel 2022 ha incassato 18,7 milioni di euro da RCS, quota che dopo la chiusura del bilancio 2023 crescerà fino a 21,85 milioni.",
      "date": "Mer, 27 Mar 2024",
      "url": "https://www.calcioefinanza.it/2024/03/27/dividendi-rcs-cairo-2023/",
      "author": "REDAZIONE",
      "imgLink": "https://www.calcioefinanza.it/wp-content/uploads/2024/03/cairo.webp"
    },
    {
      "id": "0.3294424220442734",
      "title": "Saras distribuirà i dividendi per i conti 2023: quanto hanno incassato i Moratti dal 2006",
      "excerpt": "Si sta avviando verso la conclusione l’era Moratti alla guida della Saras: ecco quanto ha incassato la famiglia dalla quotazione in Borsa ad oggi.",
      "body": "Quanto hanno incassato i Moratti dalla Saras? Si sta avviando verso la conclusione infatti l’era della famiglia Moratti alla guida della azienda sarda. Fondata nel 1962 anni fa da Angelo Moratti (patron dell’Inter dal 1955 al 1968), la società petrolifera è passata poi sotto la gestione dei figli Gian Marco e Massimo (anche lui poi proprietario del club nerazzurro dal 1995 al 2013) fino alla situazione attuale, che vede gli eredi di Gian Marco (dopo la sua scomparsa nel 2018) affiancare ancora Massimo alla guida della azienda./nDiverse settimane fa, però, è arrivata la decisione di cedere l’intero pacchetto di maggioranza della società al gruppo svizzero-olandese Vitol, che acquisirà inizialmente il 35% diviso oggi tra Massimo (20%), Gabriele (10%) e Angelo (5%), con il restante 5% in mano ad Angelo che potrà essere ceduto successivamente “al verificarsi di determinate circostanze”, aveva spiegato Saras nel comunicato. Si aspetta ora il closing che porrà ufficialmente fine all’era Moratti in Saras./nQuest’ultimo capitolo conclude di fatto una lenta ma costante fase di cessione delle quote iniziata nel 2006, al momento della quotazione in Borsa. Prima dell’Ipo, infatti, l’azionariato della Saras era suddiviso con il 66,67% in mano alla cassaforte di famiglia Angelo Moratti Sapa, mentre Gian Marco e Massimo avevano entrambi direttamente il 16,67% delle azioni. Nel 2006 venne così deciso di lanciare una Ipo che portò corposi incassi, visto che il valore delle azioni messe sul mercato era stato fissato a 6 euro per azione: Gian Marco e Massimo hanno messo in vendita ciascuno 142,5 milioni delle azioni che possedevano direttamente, per un incasso pari a circa 855 milioni di euro ciascuno e una cifra totale di 1,7 miliardi. La Angelo Moratti Sapa è rimasta così azionista di maggioranza con il 62,46% delle quote, mentre Gian Marco e Massimo sono scesi allo 0,63%./n/nIl 2013 è stato l’anno di una seconda operazione straordinaria, legata cioè all’ingresso nell’azionariato dei russi di Rosneft, con ulteriore cessione di quote quindi da parte dei Moratti. In particolare, l’operazione per permettere ai russi di acquisire il 13,7% di Saras è stata strutturata in modo che 118,3 milioni di azioni sono state cedute dalla Angelo Moratti Sapa a 1,37 euro ciascuna per un incasso di 162 milioni di euro scendendo al 50,02% dell’azionariato, mentre Gian Marco e Massimo hanno ceduto definitivamente le quote possedute direttamente, 6 milioni ciascuno, per un incasso di 8,2 milioni di euro a testa, per un totale di 178,5 milioni di euro./nL’1 ottobre dello stesso anno, poco prima tra l’altro di cedere ufficialmente l’Inter a Erick Thohir, i due fratelli decisero di dividere la cassaforte di famiglia in due: nacquero così la Gian Marco Moratti Sapa e la Massimo Moratti Sapa, con in pancia il 25,01% ciascuno delle quote di Saras. Quote che vennero ulteriormente ridotte nel 2018, quando le due società (con la Gian Marco Moratti Sapa trasformata nella Mobro dopo la scomparsa di Gian Marco e poi ulteriormente divisa nella Angel Management e nella Stella Holding) decisero di cedere ciascuna il 5% di Saras a due euro per azione, per un incasso ciascuna di 95 milioni di euro e un totale di 190 milioni di euro./nSi arriva, così, fino all’operazione annunciata nei giorni scorsi, con cui la Vitol acquisirà la maggioranza oggi in mano ai Moratti. In particolare, le azioni sono state valutate 1,75 euro l’una: la Massimo Moratti Sapa riceverà circa 333 milioni, mentre 166 milioni sarà la cifra che riceverà la Stella Holding di Gabriele, con la Angel Management di Angelo che per ora incasserà circa 83 milioni di euro (in attesa di cedere l’ulteriore 5% per una valutazione di 83 milioni), per un totale finora di circa 582 milioni di euro. Complessivamente, solo dalle cessioni di quote, i Moratti hanno quindi guadagnato circa 2,6 miliardi di euro./n/nIl tutto senza dimenticare i vari dividendi incassati nel corso degli anni. Dalla quotazione in Borsa, infatti, Saras ha distribuito dividendi in nove occasioni: la più ricca nel 2023, con 0,19 euro per azione, ma gli anni in cui i Moratti hanno incassato di più sono il 2008 e il 2009, quando il dividendo è stato di 0,17 euro ad azione e i Moratti avevano ancora una larghissima maggioranza della società. Complessivamente, quindi, a livello di dividendi i Moratti potranno incassare più di 640 milioni di euro, tenendo conto di quelli che dovrebbero essere distribuiti per il 2024./n /nConsiderando così sia gli incassi dalle cessioni delle quote e i dividendi ricevuti nel corso degli anni, dalla quotazione in Borsa nel 2006 a oggi, i Moratti potranno mettere a referto dalla gestione di Saras più di 3,3 miliardi di euro, senza tra l’altro considerare i pagamenti annui in termini di compensi. Si può stimare un incasso per Massimo Moratti intorno agli 1,6 miliardi di euro: nella sua gestione dell’Inter, ha speso circa 1,3 miliardi solo a livello di versamenti in capitale.",
      "date": "Ven, 15 Mar 2024",
      "url": "https://www.calcioefinanza.it/2024/03/15/quanto-hanno-incassato-i-moratti-saras/",
      "author": "REDAZIONE",
      "imgLink": "https://www.calcioefinanza.it/wp-content/uploads/2024/02/moratti.webp"
    },
    {
      "id": "0.6122594019322852",
      "title": "La famiglia Agnelli-Elkann incassa 58 milioni di dividendi da Exor",
      "excerpt": "Il CdA della holding ha approvato la distribuzione di dividendi per il 2023: ecco quanto incasserà la Giovanni Agnelli BV, cassaforte della famiglia.",
      "body": "Il CdA di Exor, la holding quotata della famiglia Agnelli (che controlla tra le altre anche la Juventus) ha approvato il bilancio 2023 della holding e la distribuzione di un dividendo di 0,46 euro “per ciascuna azione emessa e in circolazione alla data di registrazione, per un totale stimato di circa 100 milioni” di euro, come spiegato da Exor in una nota. Nel 2022 Exor aveva pagato un dividendo di €0,44 per azione, per un totale sempre di circa 100 milioni di euro./nAndando nel dettaglio, le azioni della holding sono circa 225 milioni (224.828.073) quindi il dividendo complessivo sarà pari a circa 103,4 milioni di euro. Questo significa che la Giovanni Agnelli Bv, primo socio di Exor con il 53,6% delle quote (125.343.372) nonché cassaforte della dinastia torinese visto che i soci possono essere solo i vari rami della famiglia Agnelli-Elkann, incasserà intorno ai 57,7 milioni in dividendi, rispetto ai 55 milioni per il bilancio 2022./n/nToccherà poi alla Giovanni Agnelli Bv decidere cosa farne e quanta parte distribuirne ai propri soci. Le quote della società olandese sono divise tra gli azionisti che, come detto, possono essere soltanto i discendenti del senatore Giovanni Agnelli, nonno dell’avvocato Gianni Agnelli e Umberto e che a fine Ottocento fu tra i fondatori della Fiat./nCome è strutturato l’azionariato della Giovanni Agnelli Bv? Dopo l’ultimo riassetto, la Dicembre (legata al ramo degli eredi Giovanni Agnelli e guidata da John Elkann) ha incrementato fino al 39,7% il controllo sulla società di diritto olandese. A seguire troviamo il ramo di Maria Sole che è il secondo azionista con l’11,2%, mentre gli eredi di Umberto Agnelli, rappresentati da Andrea Agnelli e dalla sorella Anna, hanno un pacchetto di loro proprietà sceso dopo gli ultimi aggiustamenti all’8,9%./nLa Giovanni Agnelli BV ha come unico investimento quello in Exor. La holding, guidata da John Elkann che è il CEO, negli ultimi anni ha diversificato i suoi investimenti, puntando in particolare su moda, tecnologia e salute (ultimo investimento corposo in Philips), accanto alle controllate storiche come Juventus, Ferrari e Stellantis (nata dalla fusione tra FCA, ex Fiat, e Peugeot), passando anche da CNH e Iveco, oltre alle startup e agli investimenti attraverso Lingotto e Ventures./n",
      "date": "Gio, 11 Apr 2024",
      "url": "https://www.calcioefinanza.it/2024/04/11/giovanni-agnelli-bv-dividendi-exor-2023/",
      "author": "REDAZIONE",
      "imgLink": "https://www.calcioefinanza.it/wp-content/uploads/2024/01/Otto-Mezzo-171130-SZ-104.jpg"
    },
    {
      "id": "0.7456084652610742",
      "title": "Serie A, il sorteggio del calendario 24/25 in diretta: come seguirlo in tv e streaming",
      "excerpt": "Sarà svelato oggi il calendario della competizione per la prossima stagione. Ecco come seguire l’evento in diretta tv e in streaming.",
      "body": "Dove vedere sorteggio calendario Serie A? Come anticipato nei giorni scorsi da Calcio e Finanza, il calendario della Serie A Enilive 2024/2025 sarà presentato nella giornata di oggi, giovedì 4 luglio, a partire dalle ore 12.00, presso l’Auditorium Multimediale di RDS a Roma. Il programma televisivo, prodotto per la prima volta interamente da Lega Serie A, sarà trasmesso sui canali ufficiali di Lega Serie A (YouTube e sito internet) e su “Radio Tv Serie A con RDS”./nL’evento sarà condotto da Lorenzo Dallari e Chiara Giuffrida, con la partecipazione del Presidente della Lega Serie A, Lorenzo Casini, dell’Amministratore Delegato Luigi De Siervo, dell’Head of Competition Andrea Butti e di Stefano Ballista, Amministratore Delegato di Enilive, nuovo title sponsor della competizione./n/nLa presentazione delle giornate di campionato sarà arricchita dalla presenza degli Ambassador di Lega Serie A Ciro Ferrara e Christian Vieri, in studio per commentare gli accoppiamenti del calendario della prossima stagione./n/nLa Serie A 2024/25, come già ufficializzato dalla Lega, partirà nel fine settimana del 17-18 agosto e proseguirà per tre giornate prima di fermarsi per due settimane per la prima pausa dedicata alle Nazionale che, dopo l’Europeo, scenderanno in campo per la Nations League (l’Italia affronterà prima la Francia e poi Israele). La Serie A, quindi, non scenderà in campo nel weekend del 7-8 settembre./nIl torneo si concluderà invece il 25 maggio 2025 e dovrebbe vedere ancora la disputa delle partite anche durante il periodo natalizio, come fatto quest’anno. Questa soluzione è stata pensata per ridurre al massimo i turni infrasettimanali. Nel campionato 2023/24 solamente una volta le 20 squadre della Serie A sono dovute scendere in campo durante la settimana, ovviamente escludendo gli impegni europei, la Coppa Italia ed eventuali recuperi./nInfine, durante la settimana si giocheranno le coppe europee e con la nuova Champions League si giocherà una settimana di esclusiva, con partite anche il giovedì, oltre che a martedì e mercoledì. Lo stesso discorso è valido per Europa League e Conference League, che avranno allo stesso modo delle settimane di esclusiva: la prima sarà spalmata su due giorni, mentre la seconda rimarrà comunque sempre e solo di giovedì.",
      "date": "Gio, 4 Lug 2024",
      "url": "https://www.calcioefinanza.it/2024/07/04/dove-vedere-sorteggio-calendario-serie-a-2024-2025/",
      "author": "REDAZIONE",
      "imgLink": "https://www.calcioefinanza.it/wp-content/uploads/2024/06/EDSTFiorentinaUdinese20240114STA1703.webp"
    },
    {
      "id": "0.058991439468466224",
      "title": "Serie A, oggi il calendario 2024/25: i criteri per la compilazione",
      "excerpt": "Asimmetria, derby e partite tra squadre che giocano le competizioni UEFA: le regole per la compilazione del calendario di Serie A della prossima stagione.",
      "body": "La Lega Serie A ha annunciato i criteri per la compilazione del calendario della prossima stagione. Le 38 giornate di gara saranno svelate nella giornata di oggi, giovedì 4 luglio 2024, in un evento che si terrà a partire dalle ore 12 a Roma./nIl primo criterio sarà quello dell’alternanza assoluta «degli incontri in casa ed in trasferta per le seguenti coppie di Società»:/n/nUna scelta inevitabile, soprattutto per le milanesi e le romane, che condividono l’impianto casalingo. Previsto anche per la prossima stagione il calendario asimmetrico. Come spiega la Serie A, «anche nella stagione sportiva 2024/2025 la sequenza delle gare nel girone di andata è diversa rispetto a quella delle gare nel girone di ritorno, con un minimo di 8 giornate di distanza tra le gare di andata e ritorno contro la medesima avversaria»./n«L’obiettivo principale raggiunto attraverso il calendario asimmetrico è di rispettare un sempre crescente numero di concomitanze legate a ragioni di ordine pubblico, al crescente numero di gare delle competizioni europee, agli eventi locali e alle esigenze dei Club, cercando di massimizzare l’audience televisiva e l’affluenza negli stadi», spiega la Lega./nCapitolo derby. Le stracittadine saranno calendarizzate in giornate diverse e non alle giornate 1 e 38 e nel turno infrasettimanale (giornata 10). Per quanto riguarda invece gli incontri tra squadre partecipanti alle coppe europee, le squadre «partecipanti alla UEFA Champions League non si incontrano con le Società partecipanti alla UEFA Europa League ed alla UEFA Europa Conference League nelle giornate 5ª, 6ª, 22ª, 25ª, 28ª, 32ª e 35ª comprese tra due turni di Competizioni UEFA “back to back”»./nInfine, è stata ribadita anche per questa stagione l’assenza di una sosta invernale. Il Campionato 24/25 dal 17 agosto 2024 al 25 maggio 2025 si interromperà solo in occasione delle quattro finestre FIFA (8 settembre, 13 ottobre, 17 novembre, 23 marzo) e nel periodo natalizio si giocherà i weekend del 22 dicembre, del 29 dicembre e del 5 gennaio.",
      "date": "Gio, 4 Lug 2024",
      "url": "https://www.calcioefinanza.it/2024/07/04/serie-a-criteri-calendario-2024-2025/",
      "author": "REDAZIONE",
      "imgLink": "https://www.calcioefinanza.it/wp-content/uploads/2024/01/de-siervo.webp"
    },
    {
      "id": "0.617169682686173",
      "title": "Dividendi da Exor: ecco quanto incasseranno Elkann e Agnelli",
      "excerpt": "Il CdA della holding degli Agnelli-Elkann ha approvato la distribuzione di dividendi per il 2023: ecco quanto riceveranno i principali rami della famiglia.",
      "body": "La Giovanni Agnelli Bv, la cassaforte della dinastia Agnelli-Elkann, si prepara ad incassare nuovi dividendi da Exor. La holding di famiglia infatti ha annunciato oggi i risultati economici per il 2023, con una nuova distribuzione di dividendi per gli azionisti, pari a 0,46 euro per azione per un totale di circa 103 milioni di euro./nIl primo socio di Exor è appunto la Giovanni Agnelli Bv, la cassaforte di diritto olandese della dinastia torinese in cui possono essere azionisti soltanto i discendenti del senatore Giovanni Agnelli, nonno dell’avvocato Gianni Agnelli e Umberto e che a fine Ottocento fu tra i fondatori della Fiat./n/nLa Giovanni Agnelli Bv ha il 53,6% delle quote di Exor e per questo riceverà circa 57 milioni di euro di dividendi. Quanti di questi finiranno nelle tasche poi di John e Lapo Elkann, oltre che di Andrea Agnelli e Alessandro Nasi? Toccherà infatti proprio alla Giovanni Agnelli Bv decidere cosa farne e quanta parte distribuirne ai propri soci./nVa detto che negli ultimi due anni, di fatto, la Giovanni Agnelli Bv ha distribuito di fatto l’intera quota dei dividendi incassati da Exor: si parla infatti di circa 52 milioni distribuiti tra gli azionisti nel 2022 per l’esercizio 2021 su 54 milioni ricevuti da Exor, cifre identiche a quelle del 2021 per l’esercizio 2020./nDi questi dividendi, la maggior parte dovrebbe così finire alla Dicembre, la storica società che fa capo agli eredi dell’avvocato Giovanni Agnelli, che è controllata da John Elkann, numero uno di Exor e in cui sono azionisti anche il fratello Lapo e la sorella Ginevra. Dopo l’ultimo riassetto, la Dicembre (legata al ramo degli eredi Giovanni Agnelli e guidata da John Elkann con il 60% delle quote, mentre il resto è diviso tra Ginevra e Lapo) ha incrementato fino al 39,7% il controllo sulla società di diritto olandese e quindi nel caso di distribuzione totale dei dividendi incasserebbe circa 22,8 milioni dei 57 milioni totali. A seguire troviamo il ramo di Maria Sole che è il secondo azionista con l’11,2% (con potenziale incasso di 6,5 milioni), mentre gli eredi di Umberto Agnelli, rappresentati da Andrea Agnelli e dalla sorella Anna, hanno un pacchetto di loro proprietà sceso dopo gli ultimi aggiustamenti all’8,9% (con incasso potenziale di 5,1 milioni)./nLa Giovanni Agnelli BV ha come unico investimento quello in Exor. La holding, guidata da John Elkann che è il CEO, negli ultimi anni ha diversificato i suoi investimenti, puntando in particolare su moda, tecnologia e salute (ultimo investimento corposo in Philips), accanto alle controllate storiche come Juventus, Ferrari e Stellantis (nata dalla fusione tra FCA, ex Fiat, e Peugeot), passando anche da CNH e Iveco, oltre alle startup e agli investimenti attraverso Lingotto e Ventures./n",
      "date": "Gio, 11 Apr 2024",
      "url": "https://www.calcioefinanza.it/2024/04/11/guadagni-elkann-agnelli-dividendi-exor/",
      "author": "REDAZIONE",
      "imgLink": "https://www.calcioefinanza.it/wp-content/uploads/2022/08/Juventus-20190814-IMG019.webp"
    },
    {
      "id": "0.6409886304322638",
      "title": "Dall’Atalanta a Como e Venezia, i lavori allo stadio incidono sul calendario in Serie A",
      "excerpt": "Le opere di restyling necessarie o programmate in diversi impianti incidono sulla programmazione, con diverse squadre che giocheranno le prime sfide fuori casa.",
      "body": "I problemi infrastrutturali che avvolgono molti club di Serie A – alcuni in via di definizione, altri decisamente lontani dall’essere risolti – avranno un impatto sul calendario della prossima stagione calcistica. Calendario che sarà compilato nella giornata odierna a Roma (a partire dalle ore 12.00) e che parte già con alcuni “limiti” imposti dalle condizioni di alcuni stadi./nA partire dall’Atalanta, che il nuovo Gewiss Stadium lo sta portando a termine settore per settore, ma i cui lavori di riqualificazione – spiega La Gazzetta dello Sport – costringeranno i bergamaschi a disputare le prime tre partite tutte in trasferta: poi sarà completato. Stesso discorso anche per il Como, che ha richiesto alla Lega di potere iniziare in trasferta, così da non fare perdere neanche una sfida interna ai suoi sostenitori./n/nIl club lariano, inoltre, approfitterebbe dello stop per l’impegno delle nazionali nel weekend del 7 e 8 settembre per aprire le porte del Sinigaglia al proprio pubblico il 15 settembre. Si respira un clima di ottimismo, anche se i lavori da fare sono tanti e il tempo non è illimitato. Si procederà con l’ampliamento dei posti a sedere, che dovranno salire fino a 10mila./nAnche il Venezia giocherà le prime due giornate in trasferta. Per la seconda delle tre società promosse dalla Serie B si sono resi necessari dei lavori di ampliamento, perché l’impianto presentava 11.150 posti (850 in meno rispetto al nuovo minimo di 12.000 postazioni, indicato dalla Lega Serie A). Nel frattempo proseguono i lavori che entro il 2026 doteranno il club di un nuovo stadio./nInfine, il capitolo Fiorentina. Come riportato da La Nazione, i toscani hanno fatto richiesta alla Lega di poter disputare (come lo scorso campionato) la prima giornata in trasferta per questioni di natura organizzativa. Dunque, il cammino di Biraghi e soci inizierà lontano dai cantieri dello stadio Franchi, con il primo turno casalingo che sarà invece previsto per la seconda giornata./nSono molti i quesiti ai quali la Fiorentina sta aspettando di avere risposta: il primo nodo da sciogliere sarà quello legato all’effettiva capienza dell’impianto durante la prima fase di restyling, visto che ad oggi i 24mila posti “lordi” di cui ha parlato il Comune non chiariscono quanti biglietti potranno essere nel concreto venduti per ogni singola partita. Decisivo in tal senso sarà l’incontro che avverrà nelle prossime settimane tra la società e il nuovo sindaco di Firenze Funaro: prima di quello, infatti, la campagna abbonamenti non potrà partire.",
      "date": "Gio, 4 Lug 2024",
      "url": "https://www.calcioefinanza.it/2024/07/04/calendario-serie-a-lavori-stadi/",
      "author": "REDAZIONE",
      "imgLink": "https://www.calcioefinanza.it/wp-content/uploads/2024/07/atalanta-bc-v-olympique-de-marseille-semi-final-second-leg-uefa-europa-league-2023-24-1.webp"
    },
    {
      "id": "0.45960127588979177",
      "title": "Cagliari, approvato il bilancio 2022/23: rosso in calo a 2 milioni",
      "excerpt": "Il club sardo ha visto il rosso calare rispetto ai risultati economico-finanziari della passata stagione.",
      "body": "Nella giornata di oggi l’Assemblea dei Soci del Cagliari ha approvato il bilancio 2022/23, chiuso al 30 giugno scorso, che ha riportato una perdita di 2.284.760 euro. Si tratta di un risultato in netto miglioramento, se paragonato a quello della passata stagione, chiusa in perdita per circa 16 milioni di euro./nContestualmente, come si legge nella nota ufficiale pubblicata sul sito del club sardo, l’Assemblea ha rinnovato il Consiglio di Amministrazione della società, che presenta una nuova nomina come consigliere, quella di Giangiacomo Ibba: 47 anni, nato a Oristano, laurea in Economia Aziendale all’Università di Parma, è presidente di ABBI Group, consolidata realtà sarda operante nell’ambito della grande distribuzione a livello nazionale./n/nEcco i componenti del CdA del Cagliari:/nPer il Cagliari si tratta del terzo anno di fila con i conti in rosso, anche se con una perdita nettamente inferiore rispetto ai 18 milioni nel 2020/21 e ai poco più di 16 nel 2021/22, quando la formazione sarda si trovava in Serie B, da dove è stata promossa dopo la vittoria nei playoff. L’ultimo bilancio in utile risale al 2020, quando a spingere il fatturato del club ci fu in particolar modo la plusvalenza derivante dalla cessione di Barella all’Inter./n",
      "date": "Ven, 3 Nov 2023",
      "url": "https://www.calcioefinanza.it/2023/11/03/cagliari-bilancio-2023-rosso/",
      "author": "REDAZIONE",
      "imgLink": "https://www.calcioefinanza.it/wp-content/uploads/2023/11/giulini.webp"
    },
    {
      "id": "0.5000907010325327",
      "title": "Empoli, non basta la plusvalenza di Vicario: bilancio 2023 in rosso",
      "excerpt": "Il club toscano ha chiuso l’esercizio al 30 giugno 2023 ancora in perdita, nonostante la cessione del portiere friulano al Tottenham.",
      "body": "Non basta la cessione di Guglielo Vicario all’Empoli, che ha chiuso il bilancio al 30 giugno 2023 con un rosso pari a 3,9 milioni di euro, rispetto alla perdita di 3,5 milioni di euro della stagione 2021/22./nSecondo i documenti consultati da Calcio e Finanza, il fatturato della società toscana è stato pari a 81,6 milioni di euro (contro i 70,9 milioni di euro relativi all’esercizio chiuso il 30 giugno 2022), mentre i costi sono diminuiti scendendo a quota 82,4 milioni (3,6 milioni nel 202/22)./n/nComplessivamente, l’Empoli nella stagione 2022/23 ha registrato 81,6 di euro di ricavi, rispetto ai 70,9 milioni del 2021/22. La voce più corposa è quella relativa ai diritti tv, pari a 32,69 milioni di euro, seguita a breve distanza dalle plusvalenze, pari a 32,65 milioni di euro./nIn particolare, tra le plusvalenze è stata inserita anche quella legata alla cessione di Guglielmo Vicario al Tottenham: la cifra ufficiale del trasferimento del portiere friulano al club inglese è stata di 18,5 milioni di euro, con una plusvalenza di 12,2 milioni di euro. La cessione di Vicario è stata inserita nel bilancio al 30 giugno 2023 in quanto era stata conclusa ufficialmente il 18 giugno 2023, si legge nel bilancio. Più alta, invece, è stata la plusvalenza legata alla cessione di Mattia Viti al Nizza per 12,5 milioni di euro con plusvalenza pari a 12,5 milioni./nQuesti i ricavi voce per voce:/nI costi a bilancio per l’Empoli sono aumentati nel 2022/23 a 82,4 milioni di euro rispetto ai 74,5 milioni di euro del 2021/22. Nel dettaglio, la maggior parte dei costi è legata a salari e stipendi del personale, a quota 40,9 milioni di euro (in aumento rispetto ai 36,6 milioni milioni di euro del 2021/22) e ammortamenti per complessivi 10,7. Questi i costi voce per voce nella stagione 2022/23:/nLa differenza tra fatturato e costi è stata così pari a -808mila euro (rispetto alla differenza negativa di 3,6 milioni di euro del 2021/22). Il risultato ante imposte è stato negativo per 1,6 di euro circa (rispetto al -4,4 milioni del 2021/22) mentre il risultato netto è stato negativo per 3,9 milioni di euro contro il rosso di 3,5 milioni del 2021/22./nIl patrimonio netto al 30 giugno 2023 è positivo per 12,1 milioni, rispetto al patrimonio netto pari a 16 milioni al 30 giugno 2022. Infine, sul fronte debiti, i debiti complessivi sono saliti a 105 milioni di euro (92,7 milioni al 30 giugno 2022) a fronte di crediti per complessivi 65,8 milioni (47,3 milioni al 30 giugno 2022), mentre l’indebitamento finanziario netto è invece pari a – 44,8 milioni di euro, rispetto al -27,5 milioni del 30 giugno 2022, alla luce della liquidità in calo da 4,6 a 3,2 milioni di euro e alla crescita dei debiti finanziari da 32,1 a 48 milioni di euro.",
      "date": "Sab, 9 Dic 2023",
      "url": "https://www.calcioefinanza.it/2023/12/09/empoli-bilancio-2023-plusvalenza-vicario-cifre-ufficiali/",
      "author": "MATTEO SPAZIANTE",
      "imgLink": "https://www.calcioefinanza.it/wp-content/uploads/2023/12/manchester-city-v-tottenham-hotspur-premier-league-e1702120854671.webp"
    },
    {
      "id": "0.647181997570744",
      "title": "Serie A autonoma rispetto alla FIGC, l’emendamento Mulè verso il ritiro",
      "excerpt": "Sorride il presidente federale Gabriele Gravina, con i club che però sono pronti a tornare all’attacco sull’argomento.",
      "body": "Dopo giorni a dir poco frenetici, Gabriele Gravina ha ricevuto due buone notizie nella giornata di ieri. La conferma di Gianluigi Buffon come capo delegazione dell’Italia, ma con una sfera di influenza che si allarga, permette al presidente della FIGC di non dover affrontare nuovamente il discorso Nazionale, almeno non a breve termine. Ma non è finita qui./nInfatti, come riporta l’edizione odierna de La Gazzetta dello Sport, il presidente Gravina, che non ha ancora sciolto le riserve su una sua eventuale ricandidatura per le elezioni federali del prossimo 4 novembre, ha ricevuto dal Parlamento la conferma che l’emendamento al Decreto Sport, firmato dal deputato di Forza Italia Giorgio Mulè, verrà molto probabilmente ritirato./n/nL’emendamento, come era stato formulato, avrebbe inferto un duro colpo alla Federcalcio, e a Gravina stesso, riconoscendo alla Serie A più autonomia rispetto alla FIGC. Una richiesta che i club del massimo campionato portano avanti ormai da mesi, supportati dal presidente di Lega Lorenzo Casini. Se l’emendamento fosse ufficialmente ritirato, si rimarrebbe nello status quo. Un’ottima notizia per Gravina, soprattutto dopo l’ultimo burrascoso periodo, ma sicuramente i club di Serie A torneranno così all’attacco, visto che l’autonomia è un discorso che accomuna tutte le società e su cui non si vuole fare un passo indietro.",
      "date": "Gio, 4 Lug 2024",
      "url": "https://www.calcioefinanza.it/2024/07/04/emendamento-autonomia-serie-a-ritirato-gravina/",
      "author": "REDAZIONE",
      "imgLink": "https://www.calcioefinanza.it/wp-content/uploads/2024/07/gravina-2.webp"
    },
    {
      "id": "0.13673361229046796",
      "title": "ManUTD, quarto bilancio di fila in rosso: nel 2023 perdite per 33 milioni",
      "excerpt": "La società inglese ha visto crescere i ricavi, ma ha chiuso l’esercizio ancora in perdita. L’utile manca dalla stagione 2018/19, prima del Covid.",
      "body": "Il Manchester United ha chiuso il bilancio al 30 giugno 2023 con un rosso pari a 28,7 milioni di sterline (circa 33 milioni di euro), dopo aver chiuso in perdita anche l’esercizio al 30 giugno 2022 per 115,5 milioni di sterline (circa 133 milioni di euro). Si tratta del quarto bilancio consecutivo in perdita per i Red Devils, che hanno fatto registrare l’ultimo risultato netto positivo nel 2019./nIl fatturato della società inglese al netto delle plusvalenze è stato pari a 648,4 milioni di sterline (circa 745 milioni di euro), contro i 583,2 milioni di sterline del 2021/22, mentre i costi sono leggermente calati a quota 681,1 milioni di sterline (783 milioni di euro), contro i 692,5 milioni di sterline dell’esercizio precedente./n/nComplessivamente, il Manchester United nella stagione 2021/22 ha registrato 745 milioni di euro di ricavi, rispetto ai circa 670 milioni di euro del 2021/22. La voce più corposa è quella relativa ai ricavi commerciali, pari a 348 milioni di euro (295 milioni di euro nel bilancio precedente), mentre i ricavi da diritti tv sono stati pari a 240 milioni di euro circa./nI ricavi voce per voce:/nInoltre, il Manchester United ha registrato circa 23,5 milioni di euro in plusvalenze, rispetto ai 25 milioni del 2021/22./nI costi a bilancio per il Manchester United sono leggermente calati a 783 milioni di euro, rispetto, ai 795 milioni del 2021/22. Nel dettaglio, la maggior parte dei costi è legata ai costi del personale: nel 2022/23 il club inglese ha registrato costi del personale per complessivi 381 milioni di euro (440 milioni nel 2021/22). Tra gli altri costi, gli ammortamenti sono stati pari pari a oltre 198 milioni di euro./nLa perdita operativa è stata così pari a -12,9 milioni, rispetto al -100 milioni del 2021/22, mentre il risultato netto è stato negativo per circa 33 milioni contro il rosso di 133 milioni di euro del 2021/22. Il patrimonio netto al 30 giugno 2023 era positivo per 119,5 milioni di euro, in calo dai 145 milioni del 30 giugno 2022. I debiti al 30 giugno 2022 erano pari a complessivi 1,4 miliardi di euro.",
      "date": "Gio, 26 Ott 2023",
      "url": "https://www.calcioefinanza.it/2023/10/26/manchester-united-bilancio-2023/",
      "author": "MARCO SACCHI",
      "imgLink": "https://www.calcioefinanza.it/wp-content/uploads/2023/10/manchester-united-v-fc-copenhagen-group-a-uefa-champions-league-2023-24.webp"
    },
    {
      "id": "0.4467558510931787",
      "title": "Il Bologna approva il bilancio 2022/23: rosso in calo a 16 milioni",
      "excerpt": "La società rossoblù vede crescere i ricavi, mentre la perdita registrata è già stata coperta dall’azionista di riferimento con un versamento in conto capitale per 19 milioni.",
      "body": "Quest’oggi l’Assemblea degli Azioni del Bologna si è riunita e ha approvato il bilancio della società rossoblù chiuso al 30 giugno 2023. Inoltre, è sono stati rinnovati gli Organi Sociali./n«Il risultato annuale – si legge nella nota pubblicata sul sito ufficiale della società -, pur facendo rilevare una perdita di 16,3 milioni di euro, è in deciso miglioramento rispetto all’esercizio precedente, grazie ad una significativa crescita dei ricavi. La perdita, già coperta dall’azionista con i versamenti in conto capitale effettuati nel corso dell’esercizio per circa 19 milioni di euro, rappresenta un ulteriore investimento nella crescita tecnica della squadra e nella conseguente valorizzazione del brand societario. Per la prima volta dopo tre anni caratterizzati dalla pandemia è stata permessa l’apertura completa degli stadi, consentendo così la crescita dei ricavi da biglietteria e hospitality. Effetti positivi della ripresa dei fatturati nell’industria si sono avvertiti anche nei valori di mercato, tornati ai volumi pre-pandemia»./n/nCrescono i ricavi operativi che «al netto delle plusvalenze da trasferimenti di calciatori, ammontano a 82,8 milioni rispetto a 65,2 milioni di euro dell’esercizio precedente. I ricavi commerciali, circa 17,9 milioni di euro, si incrementano di 5 milioni. Le plusvalenze da cessione dei diritti alle prestazioni dei calciatori sono invece superiori all’anno precedente di circa 19,3 milioni di euro passando da 15,2 a 34,5 milioni»./nRimangono invariati, invece, i costi con quelli legati al lavoro che ammontano «a circa 69 milioni di euro, mentre risultano sostanzialmente in linea rispetto all’esercizio precedente gli altri costi operativi. Il margine operativo lordo è positivo per 18,4 milioni di euro; il margine operativo netto, dopo aver registrato gli ammortamenti di competenza, è negativo per 13,5 milioni di euro. La perdita netta risulta così pari a 16,3 milioni contro 46,7 milioni di euro dell’esercizio 2021-22. I diritti pluriennali alle prestazioni dei calciatori ammontano a 54,7 milioni di euro, dopo aver rilevato ammortamenti e svalutazioni per 34,1 milioni di euro»./n/nIl patrimonio netto societario risulta pari a 11,8 milioni di euro, mentre la posizione finanziaria netta è negativa per 12,8 milioni di euro. L’Assemblea dei Soci ha deliberato la copertura della perdita attraverso l’utilizzo delle riserve./nÈ stato poi sottoposto all’Assemblea dei Soci il bilancio consolidato, comprensivo dei dati delle controllate BFC Real Estate Srl e Bologna Stadio SpA; tale bilancio presenta ugualmente una perdita di 16,3 milioni di euro ed un patrimonio netto di 11,7 milioni di euro. L’Assemblea dei Soci ha poi deliberato il rinnovo degli Organi Sociali. I Consiglieri saranno Joey Sapubto, Presidente, Claudio Fenucci, Amministratore Delegato, Joe Marsilii ed Anthony Rizza, mentre il Collegio Sindacale sarà formato dal Presidente Francesco Catenacci e dai Sindaci Renato Santini e Massimo Tamburini.",
      "date": "Mar, 24 Ott 2023",
      "url": "https://www.calcioefinanza.it/2023/10/24/bologna-bilancio-2023/",
      "author": "LUCA COSENTINI",
      "imgLink": "https://www.calcioefinanza.it/wp-content/uploads/2023/10/bologna-fc-v-ssc-napoli-serie-a-tim-1.webp"
    },
    {
      "id": "0.6347229247916029",
      "title": "Juventus, i conti del bilancio 2023 tra fatturato, costi e debiti: tutte le cifre",
      "excerpt": "I dati dell’esercizio chiuso al 30 giugno 2023 per il club bianconero.",
      "body": "La Juventus ha chiuso il bilancio al 30 giugno 2023 con un rosso pari a 123,7 milioni di euro, un risultato in miglioramento di circa 115 milioni di euro rispetto all’esercizio 2021/22, che si era chiuso in perdita per 240 milioni./nIl fatturato della società bianconera è stato pari a 507,7 milioni di euro (contro i 443,4 milioni di euro relativi all’esercizio chiuso il 30 giugno 2022), mentre i costi sono diminuiti scendendo a quota 606,9 milioni (665,0 milioni nel 2021/22)./nComplessivamente, la Juventus nella stagione 2022/23 ha registrato 507,7 milioni di euro di ricavi, rispetto ai 443,4 milioni del 2021/22. La voce più corposa è quella relativa ai ricavi commerciali, sponsor e royalties, pari a 178,8 milioni (di cui 44,6 milioni derivanti dalla sponsorizzazione con Jeep, azienda correlata visto che fa parte del gruppo Stellantis di cui Exor, holding degli Agnelli-Elkann, è principale azionista), di poco superiori ai diritti tv, pari a 157,1 milioni di euro (rispetto ai 170,5 milioni del 2021/22). I ricavi da gestione dei diritti da calciatori sono stati pari a 70,1 milioni in particolare legati alle cessioni di De Ligt al Bayern Monaco (29,1 milioni di plusvalenza), Kulusevski al Tottenham (11,7 milioni di plusvalenza) e Dragusin al Genoa (3,7 milioni di plusvalenza)./nQuesti i ricavi voce per voce:/nI costi a bilancio per la Juventus sono diminuiti nel 2022/23 a 606,9 milioni di euro rispetto ai 665,0 milioni di euro del 2021/22. Nel dettaglio, la maggior parte dei costi è legata a salari e stipendi del personale, a quota 282,4 milioni di euro (in calo rispetto ai 337,0 milioni di euro del 2021/22) di cui 255 milioni come compensi al personale tesserato (310,8 milioni nel 2021/22), oltre che per ammortamenti e svalutazioni per 179,3 milioni di euro (196,7 milioni nel 2021/22) di cui 146,4 milioni legati ai calciatori (170,2 milioni nel 2021/22). Tra le svalutazioni, in particolare, pesa quella legata a Leonardo Bonucci, pari a 5,6 milioni./nQuesti i costi voce per voce nella stagione 2022/23:/nLa differenza tra fatturato e costi è stata così pari a -99,3 milioni di euro (rispetto al -221,6 milioni di euro del 2021/22). Il risultato ante imposte è stato negativo per 117,3 milioni di euro circa (con un impatto da 21,5 milioni di oneri finanziari rispetto ai 19,1 milioni del 2021/22), rispetto al -237,4 milioni del 2021/22, mentre il risultato netto è stato negativo per 123,7 milioni di euro contro il rosso di 239,2 milioni del 2021/22./n/nIl patrimonio netto consolidato al 30 giugno 2023 per il club bianconero risultava positivo per 42,1 milioni. Tuttavia, la nuova perdita nel primo trimestre del 2023/24 pari a 75 milioni ha portato il club bianconero ad intervenire con un aumento di capitale da 200 milioni di euro./nInfine, sul fronte debiti, i debiti complessivi sono passati a 833,9 milioni di euro (931,7 milioni al 30 giugno 2022), mentre l’indebitamento finanziario netto è invece pari a -339,9 milioni di euro (salito a 397,1 milioni al 30 settembre 2023), rispetto al -153 milioni del 30 giugno 2022, alla luce della liquidità a 48,6 milioni di euro (70,3 milioni al 30 giugno 2022).",
      "date": "Mer, 1 Nov 2023",
      "url": "https://www.calcioefinanza.it/2023/11/01/juventus-bilancio-2023-fatturato-costi-debiti/",
      "author": "MATTEO SPAZIANTE",
      "imgLink": "https://www.calcioefinanza.it/wp-content/uploads/2023/11/fbl-eur-super-juventus-c1-scaled.jpg"
    },
    {
      "id": "0.5166528982995611",
      "title": "Inter, i conti del bilancio 2023 tra fatturato, costi e debiti: tutte le cifre",
      "excerpt": "I dati dell’esercizio chiuso al 30 giugno 2023 per il club nerazzurro.",
      "body": "L’Inter ha chiuso il bilancio al 30 giugno 2023 con un rosso pari a 85,8 milioni di euro, un risultato in miglioramento di circa 55 milioni di euro rispetto all’esercizio 2021/22, che si era chiuso in perdita per 140 milioni/nIl fatturato della società nerazzurra è stato pari a 425,5 milioni di euro (contro i 439,6 milioni di euro relativi all’esercizio chiuso il 30 giugno 2022), mentre i costi sono diminuiti scendendo a quota 465,5 milioni (527,9 milioni nel 202/22)./nSi tratta, al netto della tematica straordinaria legata alle plusvalenze, di una gestione economica che presenta ancora uno squilibrio tra i ricavi caratteristici e i costi: tuttavia, i soli costi legati alla squadra (compensi, bonus e ammortamenti) sono stati pari a 277 milioni di euro, rappresentando il 70%% dei ricavi caratteristici./n/nComplessivamente, l’Inter nella stagione 2022/23 ha registrato 425,4 milioni di euro di ricavi, rispetto ai 439,6 milioni del 2021/22. La voce più corposa è quella relativa ai diritti tv, pari a 196,5 milioni di euro (rispetto ai 155,8 milioni del 2021/22) grazie al raggiungimento della finale di Champions League, mentre i ricavi da gestione dei diritti da calciatori sono stati pari a 37 milioni in particolare legati alle cessioni di Casadei (14,8 milioni di plusvalenze), Pinamonti (9 milioni) e Pirola (4,7 milioni), con plusvalenze per complessivi 29 milioni./nQuesti i ricavi voce per voce, con una crescita importante per quanto riguarda il botteghino che ha raggiunto la quota record di 78,9 milioni di euro:/nI costi a bilancio per l’Inter sono diminuiti nel 2022/23 a 465,5 milioni di euro rispetto ai 527,9 milioni di euro del 2021/22. Nel dettaglio, la maggior parte dei costi è legata a salari e stipendi del personale, a quota 226,9 milioni di euro (in calo rispetto ai 248,4 milioni di euro del 2021/22) di cui 142,9 milioni come compensi dei giocatori (152,5 milioni nel 2021/22) e ad ammortamenti e svalutazioni per 122,2 milioni di euro (124,5 milioni nel 2021/22) di cui 89,9 milioni legati ai calciatori (101,0 milioni nel 2021/22). Tra le svalutazioni, presenti anche 6,8 milioni legati alla svalutazione del valore a bilancio di Robin Gosens, ceduto dopo il 30 giugno all’Union Berlino. Zintego./nPiù nello specifico, i soli costi per il personale tesserato sono stati pari a 184,8 milioni di euro (197,5 milioni di euro nel 2021/22), di cui 142,9 milioni come compensi ai giocatori (152,5,3 nel 2021/22), 16,3 milioni come compensi allenatori (13 nel 2021/22), 24,15 milioni come premi di rendimento (29,5 nel 2021/22) e 1,3 milioni come diritti di immagine (2,4 nel 2021/22)./nQuesti i costi voce per voce nella stagione 2022/23:/nLa differenza tra fatturato e costi è stata così pari a-40 milioni di euro (rispetto al -88 milioni di euro del 2021/22). Il risultato ante imposte è stato negativo per 77,2 milioni di euro circa (con un impatto da 39 milioni di oneri finanziari rispetto ai 48,8 milioni del 2021/22), rispetto al -136,6 milioni del 2021/22, mentre il risultato netto è stato negativo per 85,3 milioni di euro contro il rosso di 140,0 milioni del 2021/22./n/nIl patrimonio netto consolidato al 30 giugno 2023 è negativo per 161,9 milioni, rispetto al patrimonio netto negativo per 86,6 milioni del 2022. Tuttavia, l’Inter ha scelto di sfruttare l’ipotesi contenuta in uno dei diversi decreti legati all’emergenza Covid per differire il ripianamento della perdita entro il quinto esercizio successivo a quello chiuso, quindi rinviando il ripianamento all’esercizio in chiusura al 30 giugno 2027: complessivamente, entro il 2027 la perdita da ripianare sarà pari a 342 milioni di euro./nInfine, sul fronte debiti, i debiti complessivi sono saliti a 807 milioni di euro (881 milioni al 30 giugno 2022), calo legato in particolare alla diminuzione dei debiti coi fornitori, tributari e verso le società calcistiche. L’indebitamento finanziario netto è invece pari a -308,8 milioni di euro, rispetto al -268 milioni del 30 giugno 2022, alla luce della liquidità a 100,5 milioni di euro (139,1 milioni al 30 giugno 2022).",
      "date": "Gio, 26 Ott 2023",
      "url": "https://www.calcioefinanza.it/2023/10/26/inter-bilancio-2023-fatturato-costi-debiti-rosso/",
      "author": "REDAZIONE",
      "imgLink": "https://www.calcioefinanza.it/wp-content/uploads/2023/10/IMG_2377-scaled.jpeg"
    },
    {
      "id": "0.49318504970368643",
      "title": "Barcellona: utile record di 304 milioni nel 2022/23, ma con l'escamotage",
      "excerpt": "Il club catalano ha fatto registrare numeri record tra fatturato e utile, ma con la “scappatoia” legata ai diritti televisivi: ecco tutte le cifre.",
      "body": "Il Barcellona ha annunciato di aver chiuso il bilancio relativo alla stagione 2022/23 con un utile netto di 304 milioni di euro, un risultato superiore a quello approvato nel budget della scorsa stagione. Durante la passata stagione – si legge in una nota ufficiale – il club blaugrana ha fatto registrare ricavi 1,259 miliardi di euro con costi operativi che sono saliti a 1,165 miliardi di euro./nA livello commerciale, con ricavi pari a 351 milioni di euro (+43% rispetto all’anno precedente), il club ha ottenuto numeri storici. L’area sponsorship ha praticamente raggiunto la cifra di 200 milioni di euro e le vendite del merchandising nei Barça Stores hanno toccato quota 100 milioni di euro, un record assoluto in questo settore./n/nTra i dati particolarmente interessanti, spicca il significativo incremento delle entrate legate al Camp Nou, con 121 milioni di euro di incassi, la prima stagione nella storia della società in cui sono stati venduti più di un milione di biglietti per seguire la prima squadra maschile. Il CdA ha precisato inoltre che lo Spotify Camp Nou è stato lo stadio con la media presenze più alta in Europa secondo il report UEFA, The European Club Talent and Competition Landscape, durante la stagione 2022/23./nI record del Barcellona in termini di ricavi e di utili non devono però ingannare. Il club catalano ha infatti beneficiato per questo esercizio dell’operazione straordinaria di vendita anticipata del 15% degli incassi da diritti televisivi della Liga per i prossimi 25 anni a Sixth Street. Una mossa che ha consentito alla società di mettere a bilancio ricavi ulteriori per 400 milioni di euro. Senza queste entrate si può presupporre che il club avrebbe chiuso la stagione con un rosso di circa 96 milioni di euro e ricavi intorno agli 859 milioni./nL’indebitamento netto del Barcellona si è ridotto per la seconda stagione consecutiva, passando da 680 milioni di euro al 30 giugno 2021 agli attuali 552 milioni di euro al 30 giugno 2023. Questo dato non comprende tutti i prestiti relativi al finanziamento di Espai Barça (il progetto relativo anche alla riqualificazione del Camp Nou), che fanno parte di una struttura separata che si finanzia con le risorse generate dal progetto./nPer quanto riguarda il budget per la stagione 2023/24, il club prevede ricavi per 859 milioni di euro e un utile di 11 milioni di euro prima delle imposte. Il CdA è dunque convinto che la stagione si chiuderà con un risultato netto positivo, nonostante la riduzione dei ricavi derivante in parte dal minor numero di abbonamenti e Dalla ridotta vendita dei biglietti a seguito del trasferimento all’Estadi Olímpic Lluís Companys.",
      "date": "Gio, 28 Set 2023",
      "url": "https://www.calcioefinanza.it/2023/09/28/barcellona-bilancio-2023-ricavi-costi-utile/",
      "author": "MARCO SACCHI",
      "imgLink": "https://www.calcioefinanza.it/wp-content/uploads/2023/09/fbl-esp-liga-barcelona-1.webp"
    },
    {
      "id": "0.8653868243246672",
      "title": "Real da record: nel 2022/23 bilancio in utile e 120 milioni di ricavi in più",
      "excerpt": "Il club spagnolo, presieduto da Florentino Perez, ha registrato ricavi per 843 milioni che superano anche quelli della stagione 2018/19, l’ultima prima della pandemia.",
      "body": "Real Madrid bilancio 2022 2023 – In una stagione avara sul campo per quanto riguarda i trofei più importanti, il Real Madrid ha fatto registrare un grande risultato per quanto riguarda i suoi conti. Nella giornata di oggi il consiglio di amministrazione dei Blancos, presieduto da Florentino Perez, ha approvato il bilancio della società spagnola per la stagione 2022/23. Bilancio che si è chiuso con un risultato netto positivo di 11,8 milioni di euro (in leggero calo rispetto ai 12,9 milioni de 2021/22)./nCome comunicato dal club, rispetto alla stagione precedente, i ricavi sono aumentati del 16,8% passando da 721,5 a 843 milioni, senza contare il player trading. Risultato che permette al club di superare i risultati fatti registrare nella stagione prima dell’emergenza Covid, quando i ricavi erano stati pari a 757 milioni di euro. Fatta eccezione per i ricavi da competizioni – più bassi rispetto al 2021/22, quando il Real conquistò la Champions – tutte le altre voci di guadagno hanno registrato una crescita, in particolare il marketing e i ricavi da stadio, questi ultimi ancora colpiti nel 2021/22 dalle limitazioni per la pandemia./n/nParticolare attenzione è stata data ai ricavi da stadio, visto che la società è alle prese con un importante lavoro di ristrutturazione del Santiago Bernabeu che consentirà di ammodernare lo storico impianto aumentandone la capienza, e di conseguenza gli introiti per il club. Attualmente, i dati fanno segnare ancora un calo del 13% rispetto alla stagione 2018/19, proprio a causa delle limitazioni imposte dalle opere di riqualificazione./nAl 30 giugno 2023 l’EBITDA del club è pari a 157,6 milioni, rispetto ai 203 milioni di euro dello scorso anno. Il confronto con le stagioni precedenti – dal 2019/20 al 2021/22 – evidenzia il miglioramento ottenuto nel 2022/23 per effetto della progressiva ripresa dell’attività post pandemia. Inoltre, non va dimenticato che i dati della stagione passata sono influenzati da ricavi straordinari per oltre 316 milioni di euro derivanti dall’intesa con Sixth Street/Legends per la cessione del 20% dei ricavi futuri del nuovo Bernabeu. Una mossa che anche nel 2021/22 ha consentito al Real di chiudere il bilancio in utile./n/nGrazie ai risultati netti positivi ottenuti in questi anni (quattro bilanci chiusi in utile nonostante il Covid), il Real Madrid ha incrementato anno dopo anno il valore del proprio patrimonio netto fino a raggiungere 558 milioni di euro al 30 giugno 2023. Riuscendo a mantenere i conti in utile nei quattro anni colpiti dalla pandemia e dalla ristrutturazione dello stadio, nonostante i mancati ricavi, la società è riuscita ad aumentare il valore del patrimonio netto di 25 milioni di euro rispetto a giugno 2019./nPer quanto riguarda invece l’indebitamento netto del club, al 30 giugno 2023 il dato si attesta a 46,7 milioni di euro, contro i -263,1 milioni fatti registrare con lo scorso bilancio. La variazione del dato è legato alla liquidità del club, scesa dai 401,5 milioni del 2021/22 (con impatto dell’operazione Sixth Street/Legends) ai 128,2 milioni del 2022/23./nUn dato chiave che determinerà l’evoluzione del prossimo esercizio 2023/24 è la previsione che i lavori di ristrutturazione dello stadio si concluderanno, sostanzialmente, entro la fine del 2023. Ai fini contabili si prevede che il l’investimento possa iniziare ad essere ammortizzato dal 1° gennaio 2024, e che gli oneri del finanziamento per lo stadio non sono più capitalizzati./n /n/nL’altro effetto rilevante di questo completamento dei lavori è l’aumento dei ricavi, sia da capienza ordinaria/hospitality, sia sul fronte dello sfruttamento commerciale delle strutture (tour, eventi, bar e ristoranti, store). Si stima che l’aumento dei ricavi dovuto alla piena disponibilità commerciale dello stadio inizierà a gennaio 2024 e si svilupperà progressivamente. Tutto ciò porta a stimare che i ricavi da stadio nel 2023/24 aumenteranno significativamente rispetto all’esercizio 2022/23, seppur a un livello significativamente inferiore rispetto a quanto previsto a partire dal 2024/25. L’aumento dei ricavi si tradurrà anche nel conseguente aumento delle spese di gestione legate allo stadio.",
      "date": "Lun, 17 Lug 2023",
      "url": "https://www.calcioefinanza.it/2023/07/17/real-madrid-bilancio-2022-2023/",
      "author": "LUCA COSENTINI",
      "imgLink": "https://www.calcioefinanza.it/wp-content/uploads/2023/07/fbl-eur-c1-real-madrid-training.webp"
    },
    {
      "id": "0.8693068732187759",
      "title": "Fiorentina, ricavi operativi record ma bilancio 2023 in rosso di 19 milioni",
      "excerpt": "Senza plusvalenze il club viola torna a registrare una perdita nell’esercizio chiuso al 30 giugno 2023.",
      "body": "La Fiorentina ha chiuso il bilancio d’esercizio al 30 giugno 2023 con ricavi operativi record e un rosso di 19 milioni di euro, rispetto all’utile di 46,8 milioni del bilancio 2022. Lo ha reso noto il club viola, in una nota/n“ACF Fiorentina comunica che i ricavi operativi (escluso il player trading) hanno raggiunto il record storico di €147,9 milioni, con un incremento del 33% rispetto ai €111,1 milioni dell’anno precedente”, si legge nel comunicato./n“L’aumento dei ricavi è stato determinato dall’incremento dei diritti televisivi della Serie A, delle sponsorizzazioni, della pubblicità e degli incassi di biglietteria, oltre che dai ricavi ottenuti dal Club per il raggiungimento delle finali della UEFA Conference League e della Coppa Italia”./n/n“I ricavi totali (incluso il player trading) sono diminuiti a €159,6 milioni rispetto ai €233,2 milioni dell’anno precedente, principalmente a causa di minori plusvalenze da cessione di calciatori, pari a €7,7 milioni, rispetto ai €114,1 milioni dell’esercizio precedente”./n“I costi di esercizio, prima degli ammortamenti, sono aumentati a €118,7 milioni da €105,9 milioni dell’anno precedente, soprattutto a causa dell’aumento delle spese per il personale che sono cresciute a €86,7 milioni da €80,9 milioni principalmente per stipendi più alti della prima squadra maschile, e dei maggiori costi per servizi, che sono saliti a €27,5 milioni da €21,9 milioni”./n“Escludendo le plusvalenze derivanti dal trading dei giocatori, l’utile prima degli interessi, delle imposte, degli ammortamenti e delle svalutazioni (EBITDA) è aumentato a €29,1 milioni da €5,2 milioni dell’anno precedente. Gli ammortamenti sono saliti a €55,8 milioni da €46,9 milioni, soprattutto a causa di quelli dei diritti pluriennali alle prestazioni dei calciatori e delle immobilizzazioni immateriali”./n“In questo esercizio è stata registrata una perdita netta di €19,5 milioni, rispetto ad un utile netto di €46,8 milioni dell’esercizio precedente, che, come detto, ha beneficiato delle plusvalenze da compravendita di giocatori”./n“Al 30 giugno 2023, il bilancio della Fiorentina presenta un attivo totale di €414,4 milioni, senza debiti finanziari con istituti di credito o altri soggetti e un patrimonio netto totale di €293,1 milioni, una forte dimostrazione della capitalizzazione del Club”, conclude la società.",
      "date": "Mar, 21 Nov 2023",
      "url": "https://www.calcioefinanza.it/2023/11/21/fiorentina-bilancio-2023-ricavi-rosso/",
      "author": "MATTEO SPAZIANTE",
      "imgLink": "https://www.calcioefinanza.it/wp-content/uploads/2023/11/tifosi-fiorentina.webp"
    },
    {
      "id": "0.06076205922239064",
      "title": "Il Milan torna in utile: i conti del bilancio 2023 tra fatturato e costi",
      "excerpt": "Il Milan ha chiuso il bilancio 2023 con un utile di 6,1 milioni di euro, in netto miglioramento rispetto al rosso di oltre 66 milioni del 2022. I ricavi crescono e sfondano quota 400 milioni.",
      "body": "L’assemblea dei soci del Milan ha approvato il bilancio chiuso al 30 giugno 2023 con un utile pari a quasi 6,1 milioni di euro, un risultato in netto miglioramento di oltre 72 milioni di euro (come anticipato da Calcio e Finanza) rispetto all’esercizio 2021/22, che si era chiuso in perdita per 66,5 milioni di euro. Dopo il risanamento portato avanti dalla gestione Elliott, il percorso virtuoso del club rossonero prosegue anche con la nuova guida della RedBird di Gerry Cardinale. Basti pensare che un risultato netto positivo mancava dal 2006./nIl fatturato della società rossonera è stato pari a 404,5 milioni di euro nella stagione che ha visto il club tornare a disputare una semifinale di Champions League, a distanza da 16 anni dall’ultima volta (contro i 297,6 milioni di euro relativi all’esercizio chiuso il 30 giugno 2022), mentre i costi sono cresciuti a quota 389,6 milioni (352,6 milioni nel 2020/21), in aumento di 37 milioni./n/nComplessivamente, il Milan nella stagione 2022/23 ha registrato 404,5 milioni di euro di ricavi, rispetto ai 297,6 milioni del 2020/21. La voce più corposa è quella relativa ai diritti televisivi, pari a quasi 175 milioni di euro (133 milioni nel bilancio precedente), mentre le plusvalenze sono praticamente azzerate, a quota 200mila euro (quasi 5,6 milioni nel 2021/22), con altri proventi dalla gestione dei calciatori pari a 6,2 milioni (3,2 milioni nel 2021/22)./nQuesto il fatturato voce per voce, con una crescita che appare evidente sul fronte dei diritti televisivi, su quello commerciale e – ovviamente – per quanto riguarda il botteghino, grazie al maggior numero di partite disputate, molte di altissimo livello:/n/nI costi a bilancio per il Milan sono cresciuti di pari passo con i ricavi nel 2022/23 a 389,6 milioni di euro, rispetto ai 352,6 milioni del bilancio 2022. Nel dettaglio, la maggior parte dei costi è legata a salari e stipendi del personale, a quota 161,9 milioni di euro (in crescita rispetto ai 159,6milioni del 2021/22) e ad ammortamenti per 62,8 milioni di euro (poco meno di 66 milioni nel 2021/22)./nTra gli altri costi, si segnalano quelli per servizi in netto aumento a 85,4 milioni di euro (contro i 57,7 milioni della stagione precedente) e per godimento di beni terzi pari a 14,3 milioni di euro (contro i 10,4 milioni del 2021/22)./nQuesti i costi voce per voce nella stagione 2022/23:/n/nLa differenza tra fatturato e costi è stata così pari a quasi 15 milioni di euro, rispetto al -55 milioni del 2021/22. Il risultato ante imposte è stato positivo per 13,5 circa, rispetto al -60 milioni di euro del 2021/22, mentre il risultato netto è stato positivo per 6,070 milioni di euro, contro il rosso di 66,5 milioni del 2021/22. Si tratta di un ritorno all’utile, che mancava dal 2006, durante la gestione Berlusconi./n«La variazione del risultato netto consolidato dell’esercizio 2022/2023 rispetto all’esercizio precedente – si legge sul bilancio del Milan – deriva prevalentemente da maggiori ricavi da gare per 40,3 milioni di Euro per introiti generati dalla campagna abbonamenti e principalmente imputabili:/n«Tali variazioni positive sono state in parte mitigate da minori plusvalenze da cessione diritti calciatori per 5,3 milioni di Euro, minori altri ricavi e proventi per 19,6 milioni di Euro imputabili principalmente alla contabilizzazione nel precedente esercizio della plusvalenza da alienazione dell’immobile “Casa Milan” per 17,8 milioni di Euro, maggiori costi per servizi per 27,7 milioni di Euro correlati principalmente al maggior numero di partite disputate nelle competizioni internazionali e alle maggiori consulenze sportive e tecniche, maggiori costi per acquisto prodotti finiti per 12 milioni di Euro principalmente per gli acquisti di materiale destinato alla nuova attività e-commerce», conclude il club rossonero./nIl patrimonio netto consolidato al 30 giugno 2023 è positivo per 177,219 milioni di euro, in sensibile incremento rispetto al saldo di 131,230 milioni del 30 giugno 2022, «per effetto dei versamenti in conto futuro aumento di capitale sociale per complessivi 40 milioni di Euro effettuati dal socio di maggioranza e dell’utile consolidato di esercizio pari a 6,1 milioni di Euro», si legge nel fascicolo di bilancio./nInfine, sul fronte debiti, «al 30 giugno 2023 la Posizione Finanziaria Netta consolidata del Gruppo Milan presenta un indebitamento netto positivo pari a 10,8 milioni di Euro in significativo miglioramento (+ 39,2 milioni di Euro) rispetto all’esercizio 2021/2022 (indebitamento netto negativo di 28,4 milioni di Euro)».",
      "date": "Lun, 23 Ott 2023",
      "url": "https://www.calcioefinanza.it/2023/10/23/milan-bilancio-2023-utile-costi-ricavi-debiti/",
      "author": "MARCO SACCHI",
      "imgLink": "https://www.calcioefinanza.it/wp-content/uploads/2023/10/ac-milan-v-torino-fc-serie-a-tim-4-e1697556373450.webp"
    },
    {
      "id": "0.8696765765810139",
      "title": "Lazio, bilancio 2023 in rosso di 30 mln: quinto esercizio in perdita di fila",
      "excerpt": "Il club biancoceleste ha fatto registrare una perdita per il quinto esercizio consecutivo. Ecco tutte le cifre tra ricavi, costi e risultato netto.",
      "body": "La Lazio chiude il bilancio al 30 giugno 2023 con un rosso pari a 29,54 milioni di euro, dopo aver chiuso in perdita anche l’esercizio al 30 giugno 2022 per 17,42 milioni. Si tratta del quinto esercizio consecutivo in perdita per la società guidata da Claudio Lotito. Il fatturato dei biancocelesti è stato pari a 148,33 milioni (in crescita rispetto ai 135,25 milioni dell’esercizio precedente), mentre i costi si sono attestati a 143,72 milioni di euro (130,23 milioni di euro nel 2021/22)./nConsiderando anche la gestione dei diritti dei calciatori (plusvalenze e ricavi da prestiti) i ricavi complessivi ammontano a 153,31 milioni di euro (161,1 milioni nel 2021/22). Sul fronte dei costi, sommando gli ammortamenti il totale tocca invece quota 174,78 milioni di euro (173 milioni nel 2021/22)./n/nComplessivamente, la Lazio nella stagione 2021/22 ha registrato 148,33 milioni di valore della produzione, rispetto ai 164,74 milioni del 2020/21. Ai ricavi si aggiungono 24,9 milioni di euro di plusvalenze (principalmente quella per la cessione di Correa all’Inter, pari a 19,8 milioni) e 900mila euro dalle cessioni a titolo temporaneo./nIn termini di entrate, la voce più corposa è quella relativa ai diritti televisivi, pari a 85,6 milioni di euro (135,25 milioni nel bilancio precedente), mentre le plusvalenze sono state pari a 4,6 milioni di euro circa, in netto calo rispetto alla stagione prevedente./nEcco tutti i ricavi voce per voce:/nI costi operativi a bilancio per la Lazio sono cresciuti a 143,72 milioni di euro, rispetto ai 130,2 milioni del bilancio 2022. A questi si sommano ammortamenti per 31 milioni di euro, in crescita rispetto ai quasi 43 milioni della stagione 2021/22. Nel dettaglio, la maggior parte dei costi è legata al personale, a quota 110 milioni di euro (cifra in crescita rispetto ai 99,1 milioni dell’esercizio precedente). Tra le altre voci di rilievo, si segnalano costi per servizi a 25,6 milioni, contro i 22,2 milioni del 2021/22./nEcco tutti i costi voce per voce:/nLa differenza tra fatturato e costi è stata così pari a -21,5 milioni di euro circa, rispetto al -11,9 milioni del 2021/221. Il risultato ante imposte è stato negativo per 24,9 milioni, rispetto al -13,3 milioni del 2021/22, mentre il risultato netto è negativo per 29,5 milioni contro il rosso di 17,4 milioni del 2021/22./nIl patrimonio netto della Lazio al 30 giugno 2023 è negativo per 38 milioni di euro (negativo per 8,52 milioni nel 2021/22). I debiti, al netto dell’esposizione finanziaria, dei risconti passivi e dei fondi, sono invece pari a 225,83 milioni di euro. Depurando anche il debito oltre i 12 mesi della transazione tributaria l’importo si riduce a 207,77 milioni con un incremento di 37,49 milioni, rispetto al 30 giugno 2022./nL’indebitamento finanziario netto risulta negativo per 48,2 milioni di euro con un incremento di 2,15 milioni, dovuto soprattutto all’aumento delle linee di finanziamento autoliquidanti (-46,04 milioni di euro nel 2021/22).",
      "date": "Ven, 22 Set 2023",
      "url": "https://www.calcioefinanza.it/2023/09/22/lazio-bilancio-2023-costi-ricavi-risultato/",
      "author": "MARCO SACCHI",
      "imgLink": "https://www.calcioefinanza.it/wp-content/uploads/2023/06/lotito-1024x683-1.webp"
    },
    {
      "id": "0.883777219772844",
      "title": "L’Atalanta chiude il bilancio 2023 in utile: è l’ottavo di fila",
      "excerpt": "I dati dell’esercizio chiuso al 30 giugno 2023 per il club nerazzurro, che anche senza Champions è riuscito a chiudere il bilancio in utile.",
      "body": "L’Atalanta ha chiuso il bilancio al 30 giugno 2023 con un utile pari a 5,6 milioni di euro, rispetto ai 6,4 milioni di euro della stagione 2021/22. Si tratta dell’ottavo bilancio che il club bergamasco chiude in utile, una sequenza di esercizi in positivo iniziata nel 2016./nSecondo i documenti consultati da Calcio e Finanza, il fatturato della società nerazzurra è stato pari a 195,4 milioni di euro (contro i 205,8 milioni di euro relativi all’esercizio chiuso il 30 giugno 2022, il primo a chiudersi al 30 giugno dopo l’operazione che ha visto l’imprenditore statunitense Pagliuca diventare azionista del club), mentre i costi sono diminuiti scendendo a quota 185,6 milioni (193,1 milioni nel 202/22)./n/nComplessivamente, l’Atalanta nella stagione 2022/23 ha registrato 195,4 milioni di euro di ricavi, rispetto ai 205,8 milioni del 2021/22. La voce più corposa è quella relativa alla gestione dei diritti dei calciatori, pari a 83,5 milioni di euro di cui 63,2 milioni dalle plusvalenze, mentre i diritti tv sono stati pari a 66,5 milioni di euro rispetto ai 95,9 milioni del 2021/22, in cui tuttavia aveva partecipato alla fase a gironi della Champions League./nQuesti i ricavi voce per voce:/nI costi a bilancio per l’Atalanta sono diminuiti nel 2022/23 a 185,6 milioni di euro rispetto ai 193,1 milioni di euro del 2021/22. Nel dettaglio, la maggior parte dei costi è legata a salari e stipendi del personale, a quota 87,1 milioni di euro (in calo rispetto agli 88,8 milioni milioni di euro del 2021/22) di cui 51 milioni come compensi dei giocatori e ammortamenti legati ai calciatori per 57,1 milioni di euro (54,7 milioni nel 2021/22). Questi i costi voce per voce nella stagione 2022/23:/nLa differenza tra fatturato e costi è stata così pari a 9,7 milioni di euro (rispetto al 12,7 milioni di euro del 2021/22). Il risultato ante imposte è stato positivo per 9,4 milioni di euro circa, rispetto al 12 milioni del 2021/22, mentre il risultato netto è stato positivo per 5,6 milioni di euro contro l’utile di 6,4 milioni del 2021/22. Si tratta, come detto, dell’ottavo bilancio consecutivo chiuso in utile: nell’era Percassi (iniziata nel 2010), complessivamente l’Atalanta ha registrato utili per 163,3 milioni di euro./n/nIl patrimonio netto al 30 giugno 2023 è positivo per 185 milioni, rispetto al patrimonio netto pari a 178,8 milioni al 30 giugno 2022. Infine, sul fronte debiti, i debiti complessivi sono saliti a 163,4 milioni di euro (114,2 milioni al 30 giugno 2022), mentre l’indebitamento finanziario netto è invece pari a – 0,9 milioni di euro, rispetto al +33,4 milioni del 30 giugno 2022, alla luce della liquidità in calo da 54,8 a 25,5 milioni di euro.",
      "date": "Mer, 22 Nov 2023",
      "url": "https://www.calcioefinanza.it/2023/11/22/atalanta-bilancio-2023-fatturato-plusvalenze-ricavi-utile/",
      "author": "MATTEO SPAZIANTE",
      "imgLink": "https://www.calcioefinanza.it/wp-content/uploads/2023/09/atalanta.webp"
    },
    {
      "id": "0.8671029076971744",
      "title": "Bayern Monaco, nel 2022/23 ricavi record e 31º bilancio consecutivo in utile",
      "excerpt": "Il club bavarese, che nella scorsa stagione ha vinto il 10° campionato consecutivo, distribuirà un dividendo triplicato che passa così da 0,10 a 0,30 euro per azione.",
      "body": "Il Bayern Monaco per il 31° anno consecutivo (record assoluto nel mondo del calcio), ha chiuso il proprio bilancio in utile. I risultati finanziari della stagione 2022/23 hanno portato un utile prima delle imposte (EBT) di 54,5 milioni di euro più di tre volte rispetto all’utile della stagione precedente che si attestava a 17,1 milioni. Mentre l’utile del gruppo è salito a 35,7 milioni, in miglioramento rispetto ai 12,7 milioni di euro del 2021/22. Quello del club si attesta sui 22,6 milioni (9,3 milioni nella stagione precedente)/nNel 2022/23 il club vincitore del decimo Masterschale consecutivo ha raggiunto ricavi record per una cifra complessiva di 817,3 milioni di euro, in crescita rispetto ai 639,2 milioni di euro nell’anno fiscale 2021/22, mentre il gruppo bavarese ha toccato quota 854,2 milioni (665,7 milioni nel 21/22). Per quanto riguarda l’EBITDA, infine, il gruppo registra 187,4 milioni, rispetto ai 130,9 milioni dell’anno scorso, mentre il club si è attestato sui 153,4 milioni (104,8 milioni nel 21/22)./n/nMichael Diederich, vicepresidente del Bayern München AG, ha commentato così: «L’FC Bayern può guardare ancora una volta a un anno finanziario di straordinario successo. In un contesto economico difficile caratterizzato da inflazione e recessione in Germania, abbiamo raggiunto un fatturato record e un significativo aumento della redditività rispetto alla stagione precedente. Questo risultato dimostra la nostra forza finanziaria e porta il nostro capitale a un nuovo livello record. Allo stesso tempo, il Bayern rimane senza debiti: un’impresa eccezionale nel massimo campionato europeo e un ulteriore segno della nostra indipendenza finanziaria./nCon il supporto dei nostri partner, siamo stati in grado di ottenere aumenti significativi nei ricavi di marketing in sponsorizzazioni e merchandising nello scorso anno finanziario. Al raggiungimento del fatturato record ha contribuito anche l’elevato surplus di trasferimento. Grazie ad una struttura dei costi equilibrata, siamo riusciti a mantenere il rapporto tra i costi del personale ben al di sotto del 50%. Il buon risultato annuale ci permetterà quest’anno di triplicare il dividendo da 0,10 a 0,30 euro per azione. Questi ottimi risultati sono dovuti anche a tutti i nostri colleghi, che ogni giorno danno il massimo per l’FC Bayern. Desidero ringraziare anche i colleghi del Consiglio Direttivo e dell’intero Consiglio di Sorveglianza per la loro collaborazione collegiale e fiduciosa»./n",
      "date": "Lun, 13 Nov 2023",
      "url": "https://www.calcioefinanza.it/2023/11/13/bayern-monaco-bilancio-2023-ricavi-utile-fatturato/",
      "author": "REDAZIONE",
      "imgLink": "https://www.calcioefinanza.it/wp-content/uploads/2023/06/bayern-monaco.webp"
    },
    {
      "id": "0.6981356734153346",
      "title": "Napoli, bilancio da record nell’anno dello scudetto: utile di 80 milioni",
      "excerpt": "I dati dell’esercizio chiuso al 30 giugno 2023 per il club partenopeo, che nell’anno del terzo tricolore ha fatto segnare numeri da record.",
      "body": "Il Napoli ha chiuso il bilancio al 30 giugno 2023 con un utile record pari a 79,7 milioni di euro, rispetto al rosso di 51,9 milioni fatto segnare al 30 giugno 2022. Secondo i documenti consultati da Calcio e Finanza, il fatturato della società partenopeo è stato pari a 359,2 milioni di euro (contro i 175,9 milioni di euro relativi all’esercizio chiuso il 30 giugno 2022), mentre i costi sono rimasti sostanzialmente in linea passando da 241,1 a 242,5 milioni di euro./nComplessivamente, il Napoli nella stagione 2022/23 ha registrato 359,2 milioni di euro di ricavi, rispetto ai 175,9 milioni del 2021/22. La voce più corposa è quella relativa ai diritti tv, che tra la vittoria dello scudetto e il raggiungimento dei quarti di finale di Champions League sono stati pari a 160,9 milioni di euro./n/nLe plusvalenze hanno toccato quota 79,6 milioni di euro, mentre i ricavi da matchday sono stati pari a 37,9 milioni. In particolare, le plusvalenze hanno riguardato in particolare le cessioni di:/nQuesti i ricavi voce per voce:/nI costi a bilancio per il Napoli sono rimasti sostanzialmente stabili, con un aumento dai 241,1 milioni di euro del 2021/22 ai 242,5 milioni del 2022/23. Nel dettaglio, la maggior parte dei costi è legata a salari e stipendi del personale, con costi del personale pari a 11,2 milioni di euro (in calo rispetto ai 130,3 milioni milioni di euro del 2021/22) di cui 89,7 milioni come compensi dei giocatori (109,7 milioni nel 2021/22), mentre gli ammortamenti legati ai calciatori sono stati pari a 82,4 milioni di euro (74,6 milioni nel 2021/22). Questi i costi voce per voce nella stagione 2022/23:/nLa differenza tra fatturato e costi è stata così pari a 116,7 milioni di euro (rispetto al -65,1 milioni di euro del 2021/22). Il risultato ante imposte è stato positivo per 117,8 milioni di euro circa, rispetto al -65,5 milioni del 2021/22, mentre il risultato netto è stato positivo per 79,7 milioni di euro contro il rosso di 51,9 milioni del 2021/22. Si tratta dell’utile record per la gestione De Laurentiis, superando i 66,6 milioni del 2016/17./nIl patrimonio netto al 30 giugno 2023 è positivo per 143,5 milioni, rispetto al patrimonio netto pari a 68,8 milioni al 30 giugno 2022. Infine, sul fronte debiti, i debiti complessivi sono pari a 264,4 milioni di euro (258,9 milioni al 30 giugno 2022), mentre l’indebitamento finanziario netto è invece positivo per 117,3 milioni di euro, rispetto alla posizione positiva per 55,8 milioni del 30 giugno 2022, alla luce della liquidità passata da 107,8 a 168,9 milioni di euro.",
      "date": "Lun, 27 Nov 2023",
      "url": "https://www.calcioefinanza.it/2023/11/27/napoli-bilancio-2023-utile-record-fatturato-ricavi/",
      "author": "MATTEO SPAZIANTE",
      "imgLink": "https://www.calcioefinanza.it/wp-content/uploads/2023/06/de-laurentiis.webp"
    },
    {
      "id": "0.8990538652632515",
      "title": "Verona, bilancio 2023 in rosso di 11 milioni: cessioni a gennaio per riequilibrare i conti 2024",
      "excerpt": "I dati dell’esercizio chiuso al 30 giugno 2023 per il club gialloblu.",
      "body": "L’Hellas Verona ha chiuso il bilancio al 30 giugno 2023 con un rosso pari a 11,7 milioni di euro, un risultato in peggioramento di circa 6,6 milioni di euro rispetto all’esercizio 2021/22, che si era chiuso in perdita per 5,1 milioni di euro./nCome si legge nei documenti ufficiali che Calcio e Finanza ha consultato, il fatturato della società veneta è stato pari a 98,4 milioni di euro (contro gli 84,5 milioni di euro relativi all’esercizio chiuso il 30 giugno 2022), mentre i costi sono aumentati a quota 106,9 milioni (88,6 milioni nel 2021/22)./n/nComplessivamente, il Verona nella stagione 2022/23 ha registrato 98,4 milioni di euro di ricavi, rispetto ai 84,5 milioni del 2021/22, con una crescita di quasi 14 milioni. La voce più corposa è quella relativa ai ricavi gestione dei diritti da calciatori, pari a 44,0 milioni di euro (24,9 milioni nel 2021/22), di cui 30,9 milioni legati alle plusvalenze, mentre i ricavi da diritti tv sono stati pari a 34,1 milioni./nIn particolare, le principali plusvalenze hanno riguardato le seguenti operazioni:/nQuesti i ricavi voce per voce:/nI costi a bilancio per l’Hellas Verona sono aumentati nel 2022/23 a 106,9 milioni di euro rispetto agli 88,6 milioni di euro del 2021/22. Nel dettaglio, la maggior parte dei costi è legata a salari e stipendi del personale, a quota 54,3 milioni di euro (in aumento rispetto ai 38,8 milioni di euro del 2021/22), mentre gli ammortamenti e le svalutazioni sono stati invece pari a 25,3 milioni di euro (21,1 milioni nel 2021/22)./nQuesti i costi voce per voce nella stagione 2022/23:/nLa differenza tra fatturato e costi è stata così pari a -8,5 milioni di euro (rispetto al -4,1 milioni di euro del 2021/22). Il risultato ante imposte è stato negativo per 13,1 milioni di euro circa (con un impatto da 4,5 milioni di oneri finanziari rispetto agli 1,1 milioni del 2021/22), rispetto al -5,2 milioni del 2021/22, mentre il risultato netto è stato negativo per 11,7 milioni di euro contro il rosso di 5,1 milioni del 2021/22./n/nIl patrimonio netto consolidato al 30 giugno 2023 è positivo per 2,1 rispetto al patrimonio netto pari a 13,8 milioni del 2022./nInfine, sul fronte debiti, i debiti complessivi sono leggermente saliti a 148,1 milioni di euro (146,4 milioni al 30 giugno 2022), mentre l’indebitamento finanziario netto è invece pari a -65,5 milioni di euro, rispetto al -31,4 milioni del 30 giugno 2022, alla luce della liquidità pari a 4,6 milioni di euro (12,0 milioni al 30 giugno 2022)./nGuardando all’esercizio legato alla stagione in corso, con il bilancio che chiuderà il 30 giugno 2024, il club veneto ha fornito un aggiornamento sulla situazione economico-finanziaria della società. Spiegando in particolare come “le operazioni di mercato relative ai diritti pluriennali calciatori, concluse nel mese di luglio e agosto 2023, plusvalenze per 1,46 milioni di euro”. In base a questi dati, prosegue l’Hellas Verona, “seguendo le previsioni economico-patrimoniali riferite al primo semestre dell’esercizio 2023/2024, e conseguentemente alla mancata realizzazione delle plusvalenze ipotizzate come da budget redatto ad inizio stagione, la situazione economico-patrimoniale riferita al 30.09.2023 evidenzia una perdita in formazione rilevante”./n“Da un punto di vista finanziario l’Amministratore Unico segnala che il fabbisogno dell’esercizio che si chiuderà al 30 giugno 2024, sulla base delle previsioni effettuate, sarà coperto sia da anticipi su crediti futuri quali diritti televisivi e plusvalenze ipotizzabili ne mercato invernale, sia, eventualmente, da interventi sul capitale da parte dell’azionista”./nLo stesso azionista, ovverosia Maurizio Setti, ”ha confermato irrevocabilmente il proprio impegno a fornire alla Hellas Verona FC S.p.A. un adeguato sostegno finanziario secondo le richieste della società garantendo così la continuità aziendale, prendendo a riferimento un periodo futuro di 12 mesi. Tale impegno è stato altresì formalizzato mediante rilascio da parte dell’azionista di maggioranza di una support letter con durata fino all’approvazione del bilancio al 30.06.2024, finalizzata a garantire un adeguato sostegno finanziario affinché la società adempia alle obbligazioni assunte”, conclude il club.",
      "date": "Mar, 2 Gen 2024",
      "url": "https://www.calcioefinanza.it/2024/01/02/hellas-verona-bilancio-2023-fatturato-costi-debiti/",
      "author": "REDAZIONE",
      "imgLink": "https://www.calcioefinanza.it/wp-content/uploads/2022/09/hellas-verona-fc-v-fc-internazionale-serie-a-1.webp"
    },
    {
      "id": "0.2483821224434443",
      "title": "Roma: nel 2023 rosso dimezzato, ma oltre 100 milioni di euro",
      "excerpt": "I numeri del bilancio del club giallorosso per l’esercizio chiuso al 30 giugno 2023: in attesa del fascicolo, ecco i dati tra costi, ricavi e perdite.",
      "body": "La Roma ha chiuso il bilancio 2023 con un rosso di 102 milioni di euro. Il club giallorosso ha più che dimezzato le perdite rispetto all’esercizio precedente (oltre 219 milioni al 30 giugno 2022), ma il risultato netto è ancora negativo in maniera piuttosto pesante. Sulla strategia del club influisce in maniera netta il Settlement Agreement firmato con la UEFA, che ha portato a generare plusvalenze necessarie. I debiti finanziari netti sono aumentati da 323 milioni a 448 milioni, 125 milioni in più./nI dati sono stati resi noti dalla società, mentre il fascicolo di bilancio non è ancora stato depositato. La riduzione delle perdite è dovuta a un miglioramento dei ricavi complessivi di 70,3 milioni, per un totale di 277,1 milioni (circa 205 milioni di euro al 30 giugno 2022). In questa cifra sono comprese anche le plusvalenze da calciomercato, che ammontano a 54 milioni (la più importante quella di Zaniolo)./nIn miglioramento anche i ricavi da stadio (+23,7 milioni di euro), sui quali hanno inciso i sold-out della passata stagione, oltre al tour in Giappone. E in crescita di 10 milioni di euro anche i ricavi commerciali, in particolare grazie alle ottime vendite della maglia di Paulo Dybala./n/nI costi complessivi, compresi gli ammortamenti, sono diminuiti di 54 milioni, a un totale di 349 milioni di euro. In calo sia gli ammortamenti (-22 milioni), sia il costo del personale (-10 milioni). L’azionista di controllo, lo statunitense Dan Friedkin, dopo aver proceduto con il delisting della Roma, porta avanti il sostegno del club giallorosso e nell’ultimo esercizio ha erogato 232,5 milioni di euro in conto finanziamento soci. L’obiettivo di Friedkin è quello di spostare l’indebitamento da esposizione verso terzi, diminuita da 270 a 180 milioni, a esposizione verso la proprietà, aumentata da 85 a 318 milioni./nL’indebitamento verso la proprietà verrà gradualmente trasferito a riserva patrimoniale. C’è una ricapitalizzazione fino a 520 milioni deliberata dall’assemblea il 18 ottobre 2022, da attuare entro la fine del 2024. Ben 395 milioni versati da Friedkin come finanziamento soci, inclusi i versamenti pregressi, sono già iscritti a riserve patrimoniali. I 125 milioni mancanti per coprire i 520 dell’intera ricapitalizzazione sono coperti da versamenti già effettuati./nA fine ottobre del 2022 la Roma ha emesso un nuovo bond per 175 milioni, a un tasso inferiore a quello del bond precedente, che aveva un valore residuo di 263 milioni ed è stato rimborsato in anticipo.",
      "date": "Mer, 6 Dic 2023",
      "url": "https://www.calcioefinanza.it/2023/12/06/roma-bilancio-2023-ricavi-costi-perdite/",
      "author": "REDAZIONE",
      "imgLink": "https://www.calcioefinanza.it/wp-content/uploads/2023/08/RomaMilanW20230401STA9606.webp"
    },
    {
      "id": "0.8704824544240194",
      "title": "Il triplete fa bene al Manchester City: ricavi e utile record nel bilancio 2022/23",
      "excerpt": "Il club inglese ha anche distribuito dividendi per 842mila sterline, mentre nella stagione precedente, nonostante l’utile, non sono stati riconosciuti.",
      "body": "Il Manchester City ha chiuso la stagione 2022/23 con la conquista della Champions League, la prima della sua storia, che si è andata ad aggiungere alla vittoria della Premier League, la terza consecutiva, e la FA Cup. I Cityzens sono la seconda squadra inglese, dopo i “cugini” dello United, ad aver conquistato il Treble, i tre trofei stagionali principali./nI risultati sportivi della scorsa stagione, fa sapere il club, hanno spinto i risultati finanziari relativi alla stagione 2022/23 con un aumento dei ricavi di 99,8 milioni di sterline che hanno raggiunto una quota record di 712,8 milioni di sterline, pari a circa 818 milioni di euro. Il risultato finale vede un utile quasi raddoppiato su base annua a 80,4 milioni di sterline, pari a circa 92,3 milioni di euro./n/nIl City, che durante la scorsa stagione è stato nominato come brand calcistico con il maggior valore del mondo, superando per la prima volta il Real Madrid, che si attesta a 1,51 miliardi di euro. Il club inglese ha tre principali flussi di reddito che sono quello commerciale, televisivo e il matchday che hanno registrato un risultato in netta crescita rispetto alla stagione precedente. La stagione scorsa è stata la migliore di sempre per quanto riguarda gli ascolti televisivi, con il pubblico totale del Club che ha raggiunto 786 milioni in tutte le competizioni, il 28% in più rispetto alla stagione 2021-22./nNel dettaglio, ecco i ricavi registrati dalla società nella stagione scorsa e il miglioramento rispetto a quella precedente:/nI risultati, con una percentuale di vittorie che supera il 72%, hanno visto un maggior numero di tifosi che interagiscono con il club sui social. Sui principali account social del City sono state registrate 6,9 ​​miliardi di visualizzazioni video, con un incremento del 107% rispetto all’anno precedente, il numero dei Membri Ufficiali Cityzens è quasi raddoppiato e l’adesione all’Official Supporters Club è cresciuta del 33%./nParallelamente ai ricavi, anche i costi operativi del club sono in crescita, anche se a un livello inferiore rispetto ai ricavi che permettono così al club di registrare un utile di bilancio superiore rispetto alla stagione scorsa. Le principali voci di spesa per la società inglese sono le seguenti:/nIl totale di tutte le voci porta i costi a 753,86 milioni di sterline, in crescita rispetto alla stagione 2021/22 di più di 113 milioni quando furono di 640,49 milioni./n/nL’utile operativo 22/23 (inteso prima del player trading) diminuisce di circa 10 milioni passando da 119,3 a 109,81 milioni, mentre crescono gli ammortamenti legati ai calciatori tesserati (145,45 milioni rispetto ai 140,71 milioni del 22/23)./nLo staff calcistico, compresi i calciatori, diminuisce nel numero degli effetti  – da 257 del 21/22 ai 201 della scorsa stagione – e viene parzialmente compensato dallo staff commerciale amministrativo che ha visto una crescita di 27 impiegati che ora sono 319. Per un totale di 520 persone che lavorano nel club. Nella stagione precedente erano 549./nQueste 520 persone, compresi quindi i calciatori, il club affronta un costo totale di 422,89 milioni di sterline rispetto ai 353,881. A influire su questo sono anche i dividendi riconosciuti, che nel 21/22 erano assenti, mentre nella scorsa stagione hanno portato a un esborso complessivo di 842.000 sterline. Aumenta anche la spesa relativa a stipendi e ingaggi che passa da 308,67 a 368,21 milioni di sterline.",
      "date": "Mer, 15 Nov 2023",
      "url": "https://www.calcioefinanza.it/2023/11/15/manchester-city-bilancio-2023-ricavi-fatturato-utile/",
      "author": "LUCA COSENTINI",
      "imgLink": "https://www.calcioefinanza.it/wp-content/uploads/2023/11/triplete-manchester-city.webp"
    },
    {
      "id": "0.5839241418116705",
      "title": "Arsenal, ricavi oltre mezzo miliardo ma bilancio 2023 in rosso di 60 milioni",
      "excerpt": "I dati dell’esercizio chiuso al 30 giugno 2023 per il club inglese: si tratta del quinto bilancio consecutivo chiuso in rosso.",
      "body": "L’Arsenal ha chiuso il bilancio al 30 giugno 2023 con un rosso pari a 52,1 milioni di sterline (circa 60 milioni di euro al cambio al 30 giugno 2023), un risultato in peggioramento rispetto all’esercizio 2021/22, che si era chiuso in perdita per 45,5 milioni di sterline (circa 52,9 milioni di euro). Il club londinese ha registrato un fatturato in crescita passando da ricavi per complessivi 394,1 milioni di sterline (circa 460 milioni di euro) nel 2021/22 a un fatturato pari a 477,4 milioni di sterline (circa 556,2 milioni di euro), mentre i costi sono passati da 434,4 milioni di sterline (circa 506,2 milioni di euro) a 523,3 milioni di sterline (circa 609,7 milioni di euro)./n/nComplessivamente, l’Arsenal nella stagione 2022/23 ha registrato ricavi per 556,2 milioni di euro, rispetto ai 459,2 milioni di euro del 2021/22, con un aumento di circa il 21%. In particolare, la voce maggiore è rappresentata dai ricavi da diritti tv, pari a 222,7 milioni di euro, mentre i ricavi commerciali sono stati pari a 197,2 milioni di euro. Tra le altre voci, i ricavi da matchday sono stati pari a 119,5 milioni di euro (prima volta oltre i 100 milioni di sterline dal 2014/15), con entrate invece dalla gestione dei calciatori per un totale di 14,2 milioni di euro./nQuesti i ricavi voce per voce:/nI costi a bilancio per l’Arsenal sono aumentati nel 2022/23 a 609,7 milioni di euro rispetto ai 506,2 milioni del 2021/22 con un aumento dei costi complessivi pari a circa il 20%. A fare la voce grossa sono i costi del personale, passati da 247,4 a 273,5 milioni di euro, con una crescita pari all’11% circa, mentre gli ammortamenti legati ai calciatori sono cresciuti da 145,1 a 162,0 milioni di euro con un aumento pari al 12% circa./nQuesti i costi voce per voce nella stagione 2022/23:/nLa differenza tra fatturato e costi è stata così pari a -53,5 milioni di euro (rispetto al -46,9 milioni di euro del 2021/22), mentre il risultato netto è stato negativo per 60,7 milioni di euro contro il rosso di 52,9 milioni del 2021/22. Il patrimonio netto al 30 giugno 2023 è positivo per 169,6 milioni di euro rispetto al patrimonio netto pari a 224 milioni del 2022, mentre la posizione finanziaria netta era positiva per 30,3 milioni di euro.",
      "date": "Mar, 27 Feb 2024",
      "url": "https://www.calcioefinanza.it/2024/02/27/arsenal-bilancio-2023-fatturato-ricavi-perdita-debiti/",
      "author": "MATTEO SPAZIANTE",
      "imgLink": "https://www.calcioefinanza.it/wp-content/uploads/2024/02/Arsenal-bilancio-2023-scaled.jpg"
    },
    {
      "id": "0.7867090910966162",
      "title": "Cagliari, il bilancio 2023 chiude in rosso: i conti tra fatturato e costi",
      "excerpt": "I dati dell’esercizio chiuso al 30 giugno 2023 per il club sardo.",
      "body": "Il Cagliari ha chiuso il bilancio al 30 giugno 2023 con un rosso pari a 2,3 milioni di euro, un risultato in miglioramento rispetto all’esercizio 2021/22, che si era chiuso in perdita per 16,2 milioni di euro nella annata chiusa con la retrocessione in Serie B./nNella stagione invece della nuova promozione in Serie A, come si legge nei documenti ufficiali che Calcio e Finanza ha consultato, il fatturato della società sarda è stato pari a 69,7 milioni di euro (contro i 76,1 milioni di euro relativi all’esercizio chiuso il 30 giugno 2022), mentre i costi sono calati passando da 93,7 a quota 72,3 milioni./n/nComplessivamente, il Cagliari nella stagione 2022/23 ha registrato 69,7 milioni di euro di ricavi, rispetto ai 76,1 milioni del 2021/22, con un calo di poco meno di 7 milioni. La voce più corposa è quella relativa al cosiddetto paracadute retrocessione, pari a 25 milioni di euro, mentre i ricavi gestione dei diritti da calciatori sono stati pari a 23,3 milioni di euro (24,4 milioni nel 2021/22), di cui 18,7 milioni legati alle plusvalenze./nIn particolare, le principali plusvalenze hanno riguardato le seguenti operazioni:/nQuesti i ricavi voce per voce:/nI costi a bilancio per il Cagliari sono diminuiti nel 2022/23 a 72,3 milioni di euro rispetto ai 93,7 milioni di euro del 2021/22. Nel dettaglio, la maggior parte dei costi è legata a salari e stipendi del personale, a quota 31,7 milioni di euro (in calo rispetto ai 55,3 milioni di euro del 2021/22), mentre gli ammortamenti e le svalutazioni sono stati invece pari a 17,4 milioni di euro (17,7 milioni nel 2021/22)./nQuesti i costi voce per voce nella stagione 2022/23:/nLa differenza tra fatturato e costi è stata così pari a -2,5 milioni di euro (rispetto al -17,6 milioni di euro del 2021/22). Il risultato ante imposte è stato negativo per 3,8 milioni di euro circa rispetto al -18,8 milioni del 2021/22, mentre il risultato netto è stato negativo per 2,3 milioni di euro contro il rosso di 16,2 milioni del 2021/22./nIl patrimonio netto al 30 giugno 2023 è positivo per 9,4 rispetto al patrimonio netto pari a 11,7 milioni del 2022, grazie anche alla riserva da valutazione pari a 34,3 milioni. Infine, sul fronte debiti, i debiti complessivi sono sostanzialmente stabili a 93,7 milioni di euro (93,1 milioni al 30 giugno 2022) di cui circa 8 milioni verso l’azionista di maggioranza (con un nuovo finanziamento da 3 milioni versato nelle casse del club nel corso dell’esercizio), mentre l’indebitamento finanziario netto è invece pari a -16,7 milioni di euro, rispetto al -16,8 milioni del 30 giugno 2022, alla luce di liquidità pari a 29mila euro (400mila euro al 30 giugno 2022) e debiti finanziari per 16,7 milioni (17,2 milioni al 30 giugno 2023).",
      "date": "Mar, 9 Gen 2024",
      "url": "https://www.calcioefinanza.it/2024/01/09/cagliari-bilancio-2023-fatturato-costi-rosso/",
      "author": "MATTEO SPAZIANTE",
      "imgLink": "https://www.calcioefinanza.it/wp-content/uploads/2023/04/D999FC64-5C99-4E95-AD29-3F3155A63488.webp"
    },
    {
      "id": "0.13189672908456473",
      "title": "Juve, senza Champions persi 60 mln di ricavi: primo semestre in rosso di 95 mln",
      "excerpt": "Il club bianconero ha comunicato i risultati economico-finanziari per la prima metà della stagione 2023/24, la prima senza coppe dopo tanti anni.",
      "body": "Il CdA della Juventus ha approvato il bilancio del primo semestre della stagione 2023/24 al 30 dicembre 2023, che si è chiuso con un rosso di 95 milioni di euro (29,5 milioni di euro nel 2022/23). Il dato risente in particolar modo della mancata partecipazione alle coppe europee – in particolare la UEFA Champions League -, che ha sottratto circa 60 milioni di euro di ricavi tra i proventi UEFA e il minor numero di partite interne all’Allianz Stadium./n“Il primo semestre dell’esercizio 2023/2024 chiude con una perdita di € 95,1 milioni, in peggioramento di € 65,6 milioni rispetto alla perdita di € 29,5 milioni consuntivata nel primo semestre dell’esercizio precedente; il primo semestre dell’esercizio corrente è penalizzato per circa € 60 milioni a livello economico dagli effetti diretti correlati alla mancata partecipazione della Prima Squadra alle competizioni UEFA”, si legge nel documento ufficiale della Juventus./n/n“Nel dettaglio, l’incremento della perdita del primo semestre rispetto al risultato registrato dell’analogo periodo dell’esercizio precedente è sostanzialmente imputabile a minori ricavi e proventi per complessivi € 85,6 milioni, principalmente per effetto di minori ricavi da diritti audiovisivi e proventi media per € 47,3 milioni (che includono circa € 56 milioni relativi ai mancati ricavi derivanti dalla partecipazione alle competizioni UEFA) e da minori proventi da gestione diritti calciatori (€ 25,5 milioni), in parte compensati da minori costi operativi, ammortamenti e accantonamenti per complessivi € 22,1 milioni. Il risultato netto risente inoltre di maggiori oneri finanziari netti per € 4,1 milioni, minori imposte per € 1,8 milioni e di altre voci minori che generano un effetto positivo netto di circa € 0,2 milioni“./nNel dettaglio, la Juventus ha registrato nel primo semestre ricavi per complessivi 190,6 milioni di euro, in calo dai 276,2 milioni del primo semestre 2022/23/nI ricavi voce per voce:/nNel dettaglio, la Juventus ha registrato nel primo semestre costi per complessivi 273,3 milioni milioni di euro, in calo dai 295,3 milioni del primo semestre 2022/23. In particolare, il calo è legato alla diminuzione da un lato dei costi per il personale tesserato di circa 3 milioni e dall’altro un calo di circa 14 milioni degli ammortamenti e svalutazioni dei diritti dei calciatori./nI costi voce per voce:/n“Il patrimonio netto del Gruppo al 31 dicembre 2023 è pari a € 74,0 milioni, in aumento di € 31,9 milioni rispetto al saldo di € 42,1 milioni del 30 giugno 2023 per effetto dei versamenti in conto futuro aumento di capitale avvenuti nel semestre (€ 127,0 milioni), in parte compensati dalla perdita del periodo (€ 95,1 milioni). Si ricorda che l’Assemblea degli Azionisti del 23 novembre 2023 ha deliberato (i) di approvare la situazione patrimoniale al 30 settembre 2023, dalla quale risultava una perdita pari a € 75,1 milioni, (ii) di utilizzare integralmente le riserve disponibili, per complessivi € 20,3 milioni, a copertura, per pari importo, della perdita di cui al punto (i) che precede e (iii) di ridurre il capitale sociale della Società da € 23.379.254,38 ad € 50.000,00 (minimo legale)”, ha aggiunto la Juventus./nPer quanto riguarda i debiti, “l’Indebitamento finanziario netto al 31 dicembre 2023 ammonta a € 326,8 milioni, riducendosi nel semestre, rispetto al valore di € 339,9 milioni al 30 giugno 2023, di € 13,1 milioni per effetto del cash-flow positivo di periodo. Tale riduzione deriva dalla combinazione di più effetti: il cash-flow operativo negativo del periodo – derivante soprattutto dai mancati incassi dei proventi rivenienti dalla partecipazione alle competizioni europee (pari, nel primo semestre dell’esercizio precedente, a circa € 55 milioni) – e i rilevanti pagamenti di debiti netti per Campagne Trasferimenti riferiti soprattutto a esercizi precedenti (pari a € 85,9 milioni) sono più che compensati, nel semestre in esame, dall’impatto positivo dei versamenti in conto futuro aumento di capitale per € 127,0 milioni e dall’incasso di € 42,0 milioni netti derivante dalla cessione pro-soluto di crediti verso società calcistiche estere. Si prevede che anche il cash-flow del secondo semestre sia positivo, con conseguente riduzione significativa dell’indebitamento finanziario netto, sia per l’effetto derivante dal completamento dell’operazione di aumento di capitale, sia per il minore impatto, nel secondo semestre, degli effetti negativi sul cash-flow derivanti dalla mancata partecipazione alle competizioni UEFA e dai pagamenti di debiti netti per Campagne Trasferimenti”, conclude la Juventus.",
      "date": "Ven, 16 Feb 2024",
      "url": "https://www.calcioefinanza.it/2024/02/16/juventus-semestrale-2023-ricavi-costi-risultato-netto/",
      "author": "MARCO SACCHI",
      "imgLink": "https://www.calcioefinanza.it/wp-content/uploads/2023/11/juventus-v-us-lecce-serie-a-tim.webp"
    },
    {
      "id": "0.9139912584606078",
      "title": "Roma, i conti del bilancio 2023 tra fatturato e costi: tutte le cifre",
      "excerpt": "I dati dell’esercizio chiuso al 30 giugno 2023 per il club giallorosso.",
      "body": "La Roma ha chiuso il bilancio al 30 giugno 2023 con un rosso pari a 102,8 milioni di euro, un risultato in miglioramento di circa 116,5 milioni di euro rispetto all’esercizio 2021/22, che si era chiuso in perdita per 219,3 milioni di euro./nCome si legge nei documenti ufficiali che Calcio e Finanza ha consultato, il fatturato della società giallorossa è stato pari a 277,1 milioni di euro (contro i 206,4 milioni di euro relativi all’esercizio chiuso il 30 giugno 2022), mentre i costi sono diminuiti scendendo a quota 348,8 milioni (402,4 milioni nel 2021/22)./n/nComplessivamente, la Roma nella stagione 2022/23 ha registrato 277,1 milioni di euro di ricavi, rispetto ai 206,4 milioni del 2021/22, con una crescita di oltre 70 milioni. La voce più corposa è quella relativa ai diritti tv, pari a 109,3 milioni di euro (rispetto ai 92,9 milioni del 2021/22) grazie al raggiungimento della finale di Europa League (con proventi UEFA pari a 32,5 milioni rispetto ai 20,7 della stagione precedente, chiusa con la vittoria in Conference League, con altri 71,7 milioni dalla Serie A) mentre i ricavi da gestione dei diritti da calciatori sono stati pari a 56,1 milioni (14,7 milioni nel 2021/22), di cui 47,1 milioni legati alle plusvalenze./nIn particolare, le principali plusvalenze hanno riguardato le seguenti operazioni:/nIn forte crescita inoltre anche i ricavi da gara, passati da 25,5 a 49,2 milioni di euro con una crescita di tutte le voci. I ricavi commerciali, infine, sono passati da 38,6 a 48,6 milioni di euro, grazie ai principali accordi tra gli altri con Toyota, Auberge Resorts Collection e New Balance./nQuesti i ricavi voce per voce:/nI costi a bilancio per la Roma sono diminuiti nel 2022/23 a 347,8 milioni di euro rispetto ai 402,4 milioni di euro del 2021/22. Nel dettaglio, la maggior parte dei costi è legata a salari e stipendi del personale, a quota 173,1 milioni di euro (in calo rispetto ai 183,2 milioni di euro del 2021/22), mentre gli ammortamenti e le svalutazioni sono stati invece pari a 60,6 milioni di euro (95,1 milioni nel 2021/22) di cui 55,6 milioni di ammortamenti legati ai calciatori (77,5 milioni nel 2021/22)./nPiù nello specifico, i soli costi per il personale tesserato sono stati pari a 143,9 milioni di euro (150,5 milioni di euro nel 2021/22), di cui 125,9 milioni come compensi ai calciatori e alle calciatrici (131,4 nel 2021/22) e 17,9 milioni come compensi allo staff tecnico (19 nel 2021/22)./nQuesti i costi voce per voce nella stagione 2022/23:/nLa differenza tra fatturato e costi è stata così pari a -71,7 milioni di euro (rispetto al -196 milioni di euro del 2021/22). Il risultato ante imposte è stato negativo per 99,3 milioni di euro circa (con un impatto da 27,5 milioni di oneri finanziari rispetto ai 22,7 milioni del 211/22), rispetto al -218,7 milioni del 2021/22, mentre il risultato netto è stato negativo per 102,8 milioni di euro contro il rosso di 219,3 milioni del 2021/22./n/nIl patrimonio netto consolidato al 30 giugno 2023 è negativo per 436,4 rispetto al patrimonio netto negativo per 335,9 milioni del 2022. Tuttavia, c’è già una ricapitalizzazione fino a 520 milioni approvata dall’assemblea e da attuare entro il 2024, con riserve degli azionisti già presenti in conto prossimo aumento di capitale per 395,4 milioni di euro mentre sono presenti anche debiti per finanziamenti dai soci per 317,6 milioni e altri debiti verso controllanti per 6,8 che potranno essere convertiti in capitale per coprire l’intero ammontare della ricapitalizzazione. La Roma ha scelto, negli esercizi chiusi al 30 giugno 2021 e 30 giugno 2022, di sfruttare l’ipotesi contenuta in uno dei diversi decreti legati all’emergenza Covid per differire il ripianamento della perdita entro il quinto esercizio successivo a quello chiuso, quindi rinviando il ripianamento agli esercizi in chiusura al 30 giugno 2026 e 30 giugno 2027./nInfine, sul fronte debiti, i debiti complessivi sono saliti a 688 milioni di euro (625 milioni al 30 giugno 2022), dei quali però quasi la metà (circa 324,4 milioni) riferiti alla proprietà. L’indebitamento finanziario netto è invece pari a -130,3 milioni di euro (senza considerare i debiti verso soci), rispetto al -237,9 milioni del 30 giugno 2022, alla luce della liquidità pari a 49,4 milioni di euro (32,8 milioni al 30 giugno 2022) e complice l’operazione di rifinanziamento del debito del gruppo, con la proprietà dei Friedkin che nel corso del 2022/23 ha rimborsato il precedente bond da 275 milioni versandone circa 96 di tasca propria e emettendo un nuovo prestito obbligazionario a valori inferiori (175 milioni), spostando quindi l’indebitamento verso la proprietà.",
      "date": "Mar, 2 Gen 2024",
      "url": "https://www.calcioefinanza.it/2024/01/02/roma-bilancio-2023-fatturato-costi-debiti/",
      "author": "REDAZIONE",
      "imgLink": "https://www.calcioefinanza.it/wp-content/uploads/2020/11/AS-Roma-Logo-Insidefoto.com_.webp"
    },
    {
      "id": "0.32160979120267397",
      "title": "Barcellona, conti in rosso: servono 30 milioni di euro entro giugno",
      "excerpt": "Il club blaugrana paga lo spostamento dal Camp Nou e ora la qualificazione ai quarti di Champions è diventata fondamentale.",
      "body": "Le leve economiche azionate dal Barcellona negli scorsi anni, che gli hanno permesso di chiudere lo scorso bilancio con utile record, stanno finendo la propria spinta positiva e obbligano il club a prendere in considerazione le prossime mosse con grandissima attenzione./nCome riporta il quotidiano spagnolo La Vanguardia, nel corso dell’ultima Assemblea Generale del 21 ottobre 2023, il Barça ha comunicato una previsione di ricavi per 859 milioni di euro con un utile netto pari a 11 milioni. Tuttavia, le cose non stanno andando nel verso giusto, quantomeno non abbastanza per sperare di rispettare i parametri della Liga, anche se l’ottimismo di chiudere il bilancio 2023/24 almeno in parità non è scemato./n/nAttualmente il club stima una perdita generale di circa 30 milioni, che comunque viene ritenuta accettabile visto il margine per sistemare la situazione. Questa cifra non comprende il mancato pagamento di 40 milioni da parte della Libero Football Finance AG per una partecipazione in Barça Vision poiché il Consiglio di Amministrazione ritiene che tale somma finirà per essere pagata anche se tramite un’altra società. Ovviamente, per rispettare i criteri della Liga, il club è chiamato a trovare quei 30 milioni di euro mancanti entro giugno e così mettersi in regola in vista del mercato estivo. Sperando sempre di ottenere i 40 milioni di euro già citati che mancano per l’affare Barça Vision./nA pesare è lo spostamento dal Camp Nou, protagonista di un grosso restyling, al Montjuic, che non ha rispettato le attese del club. Infatti, nonostante una capienza massima inferiore ai 56.000 posti, fino a questo momento la media spettatori è poco superiore ai 40.000, un dato in linea con la media generale della Liga, che di solito vedeva il Barcellona fra i primissimi club del campionato./nLe previsioni parlavano di un incasso dallo stadio temporaneo di 80 milioni, cifra che sicuramente non sarà raggiunta, visti anche gli ultimi dati contro il Getafe: erano soltanto 36.803 i tifosi presenti, il terzo risultato peggiore della stagione. Le 34.471 presenze contro l’Almeria del 20 dicembre scorso sono sin qui il dato più basso. L’unico sold out si registrò al Clasico perso contro il Real Madrid, con 7,6 milioni di incasso e la presenza dei Rolling Stones in tribuna, in occasione di una partnership speciale che ha visto protagonista il main sponsor Spotify, che si è assicurato i naming rights del nuovo Camp Nou./nIn tutto questo i risultati del campo sono ancor più fondamentali. Con la qualificazione alla prossima Champions League ormai pressoché assicurata tramite un piazzamento nella Liga, raggiungere i quarti di finale quest’anno rappresenterebbe un’ancora di salvezza molto importante. Eliminare il Napoli, dopo il pareggio per 1-1 al Maradona dell’andata, significherebbe raggiungere un risultato che manca dal 2020, ma anche un premio di 10,6 milioni della UEFA più il successivo incasso al Montjuic di una partita dei quarti di finale. E manterrebbe vive le speranze di partecipare al ricco Mondiale per Club del 2025, soprattutto in caso di eliminazione dell’Atletico Madrid.",
      "date": "Mer, 28 Feb 2024",
      "url": "https://www.calcioefinanza.it/2024/02/28/barcellona-conti-in-rosso-30-milioni/",
      "author": "REDAZIONE",
      "imgLink": "https://www.calcioefinanza.it/wp-content/uploads/2023/09/laporta.webp"
    },
    {
      "id": "0.7142119300983147",
      "title": "Liverpool: ricavi commerciali record nel 22/23, ma conti in rosso pre-tasse",
      "excerpt": "Il club ha fatto registrare gli stessi ricavi dell’esercizio precedente, ma il risultato prima delle imposte è in negativo.",
      "body": "Il Liverpool ha annunciato nella giornata di oggi i risultati economico-finanziari per la stagione 2022/23. I dati fanno riferimento al bilancio dei Reds che si è chiuso il 31 maggio dello scorso anno e mostrano ricavi complessivi stabili a quota 594 milioni di sterline (694 milioni di euro al cambio attuale), con un risultato prima delle imposte negativo per 9 milioni di sterline (-10,5 milioni di euro circa)./nI ricavi commerciali sono cresciuti di 25 milioni di sterline fino a diventare la principale fonte di entrate nei tre principali flussi di reddito del club. L’aumento dei ricavi da questa voce ha bilanciato il calo sia nell’area dei diritti televisivi che in quella dei ricavi da matchday, il che ha fatto sì che i ricavi complessivi per il periodo siano rimasti gli stessi dell’esercizio precedente./n/nIl successo commerciale è stato ottenuto grazie a una forte crescita delle partnership e a un tour pre-campionato di grande successo, giocato in Tailandia e a Singapore. Anche le operazioni di vendita al dettaglio del Liverpool hanno registrato un anno record in termini di ricavi, con l’apertura di sette nuovi negozi in tutta l’Asia e oltre 350.000 download della nuova app LFC Store. È stato anche un anno record per l’affluenza in tutti i negozi del Liverpool nel mondo, con un picco di 2,5 milioni di acquirenti, di cui oltre 10.000 ogni giorno ad Anfield./nIl calo dei ricavi da diritti televisivi è dovuto principalmente all’uscita nella scorsa stagione dalla UEFA Champions League agli ottavi di finale, rispetto al raggiungimento della finale nella stagione precedente. Anche i ricavi da matchday sono diminuiti di 7 milioni di sterline a causa del minor numero di partite giocate nella scorsa stagione. Sono proseguiti invece i lavori sull’investimento di 80 milioni di sterline del club per riqualificare l’Anfield Road Stand e si è registrato un record di presenze in campionato ad Anfield all’inizio di questo mese, come parte programma di apertura graduale./nAndy Hughes, amministratore delegato del Liverpool, ha commentato così i risultati raggiunti dai Reds nella passata stagione: «Gestire questo grande club in modo finanziariamente sostenibile e in conformità con i principi che governano il calcio è stata la nostra priorità da quando il Fenway Sports Group ha acquisito il Liverpool nel 2010»./n«Nonostante la significativa crescita dei costi del calcio, il successo delle nostre operazioni commerciali dimostra la forza della nostra posizione finanziaria, così possiamo continuare a operare in modo sostenibile mentre competiamo ai massimi livelli del calcio», ha aggiunto ancora./n«Siamo davvero entusiasti di vedere il completamento del nuovo Anfield Road Stand nei prossimi mesi. Avere un record di presenze in campionato quest’anno dimostra quanta strada abbiamo fatto da quando abbiamo dato il via all’investimento per riqualificare Anfield 10 anni fa. Le entrate da matchday sono una parte estremamente importante del nostro modello complessivo di sostenibilità finanziaria. Avere la capacità di aumentare i nostri flussi di reddito è una parte cruciale dei nostri piani a lungo termine, che ci consente di continuare a reinvestire sia dentro che fuori dal campo per sostenere le ambizioni delle nostre squadre maschili e femminili», ha spiegato Hughes./n«Mentre questi risultati finanziari rappresentano un momento nel nostro viaggio, ciò che rimane costante è il crescente appeal globale del club e, grazie al nostro straordinario supporto, il Liverpool continua ad essere il club più seguito a livello globale in Premier League», ha concluso.",
      "date": "Gio, 29 Feb 2024",
      "url": "https://www.calcioefinanza.it/2024/02/29/liverpool-bilancio-2023-ricavi-costi/",
      "author": "MARCO SACCHI",
      "imgLink": "https://www.calcioefinanza.it/wp-content/uploads/2024/02/chelsea-v-liverpool-carabao-cup-final-e1709226281978.webp"
    },
    {
      "id": "0.006673509464119777",
      "title": "Chelsea sul filo del FPF: rischio “supermercato” in estate per i Blues",
      "excerpt": "I Blues hanno comunicato i risultati economico-finanziari della passata stagione, tra ricavi record e un rosso pre-tasse per 105 milioni di euro.",
      "body": "Chelsea FC Holdings Limited ha annunciato nella giornata di oggi i risultati economico-finanziari relativi alla stagione 2022/23. Per la prima volta nella storia, il fatturato del club londinese ha superato la soglia dei 500 milioni di sterline, passando da 481,3 milioni del 2021/22 a 512,5 milioni per il 2022/23 (600 milioni di euro al cambio attuale)./nA seguito dell’acquisizione del club il 30 maggio 2022 da parte di un consorzio guidato da Todd Boehly e affini di Clearlake Capital Group, il 2022/23 è stata la prima stagione completa sotto la nuova proprietà. L’incremento del fatturato è stato guidato dall’aumento dei ricavi da matchday e sul fronte commerciale, in parte dovuto al fatto che il club è riuscito a operare senza le restrizioni governative sotto le quali operava nell’anno precedente./n/nLa crescita del fatturato è stata anche trainata dalla vittoria della squadra femminile nella Women’s Super League e nella Women’s FA Cup e dal raggiungimento della finale della Women’s League Cup. Questi incrementi sono stati compensati dalla diminuzione dei ricavi da diritti tv, conseguenza del 12° posto ottenuto dalla prima squadra maschile in Premier League, e dalla eliminazione dalla FA Cup e dalla League Cup al terzo turno./nI ricavi commerciali sono saliti a 210,1 milioni di sterline, trainati dalle forti vendite di attività non legate alle partite, tra cui visite allo stadio, che erano state limitate per parte dell’anno precedente a causa delle restrizioni governative. Inoltre, il club ha beneficiato di un aumento netto dei ricavi da sponsor grazie a nuovi accordi e al rinnovo di quelli esistenti./nLa crescita del fatturato è stata parzialmente bilanciata dall’aumento delle spese operative, comprese le spese legate alle partite, nonché l’incremento dei costi del personale. Il gruppo ha generato profitti dalla cessione di calciatori e altri asset per 142,2 milioni, contribuendo a bilanciare la crescita dei costi operativi. Le perdite prima delle imposte sono diminuite così da 121,4 milioni di sterline del 2021/22 a 90,1 milioni per il 2022/23 (105 milioni di euro al cambio attuale)./n«Nonostante la perdita nell’anno e le continue ripercussioni delle sanzioni imposte al club nell’anno precedente, la società continua a rispettare le normative finanziarie dell’UEFA e della Premier League», scrive il Chelsea nel suo comunicato. Tuttavia, su questo fronte qualche dubbio rimane, dal momento in cui il Fair Play Finanziario inglese impone un deficit massimo di 105 milioni di sterline su un periodo di tre anni./nLa prima squadra maschile si trova attualmente all’11° posto e rischia seriamente di fallire la qualificazione alle coppe europee per la seconda stagione consecutiva, uno scenario (inevitabile ormai sul fronte Champions League) che comprometterebbe ulteriormente i ricavi del club anche nel 2024/25. Il Chelsea ha ancora una chance di qualificarsi per l’Europa League, evento che si verificherebbe in caso di conquista della FA Cup./nLe perdite legate all’esercizio 2022/23 aumentano quindi le possibilità che il Chelsea debba incassare attraverso la vendita di giocatori quest’estate, in una sorta di vero e proprio “supermercato”, dal quale nella passata stagione, per fare un esempio, ha attinto il Milan con l’acquisto di pedine come Pulisic e Loftus-Cheek./nIn tal senso, è probabile che i Blues decidano di monetizzare dalla vendita di calciatori cresciuti “in casa” come Armando Broja, Trevoh Chalobah, Conor Gallagher e Ian Maatsen (quest’ultimo attualmente in prestito al Borussia Dortmund). Le plusvalenze derivanti dalle cessioni di calciatori dell’academy sono infatti particolarmente utili ad aggiustare i paletti in termini di Fair Play Finanziario.",
      "date": "Gio, 7 Mar 2024",
      "url": "https://www.calcioefinanza.it/2024/03/07/chelsea-bilancio-2023-ricavi-costi-risultato-netto/",
      "author": "MARCO SACCHI",
      "imgLink": "https://www.calcioefinanza.it/wp-content/uploads/2024/03/chelsea-v-leeds-united-emirates-fa-cup-fifth-round.webp"
    },
    {
      "id": "0.6967467215967001",
      "title": "Tottenham, lo stadio non basta: bilancio 2023 in rosso di 100 milioni",
      "excerpt": "Gli Spurs hanno chiuso i conti della scorsa stagione con ricavi in crescita, ma perdite più pesanti: ecco il dettaglio del bilancio per il 2022/23.",
      "body": "Il Tottenham ha chiuso il bilancio al 30 giugno 2023 ancora in rosso per 86,8 milioni di sterline (poco più di 101 milioni di euro), dopo il rosso di 50,1 milioni di sterline al 30 giugno 2022. Il club inglese ha visto crescere i propri ricavi grazie anche alle attività legate al nuovo stadio (come evidenziato dalla crescita di ricavi da matchday e commerciali), ma un aumento importante dei costi ha fatto registrare un risultato netto negativo./nNel dettaglio, nel corso della stagione 2022/23 il Tottenham ha registrato ricavi in crescita per 549,6 milioni di sterline (444 milioni di sterline nel 2021/22). I ricavi sono così suddivisi:/n/nIn aumento tuttavia anche i costi, con le spese operative al netto del player trading che sono cresciute del 21% a 487,9 milioni di sterline (403,4 milioni di sterline nel 2022) a causa dell’aumento dei costi della prima squadra, dell’organizzazione di numerosi eventi non calcistici e di aumenti di costi al di fuori del controllo della società come utenze, tariffe, beni di consumo e aumenti del salario minimo di Londra./nL’utile derivante dalle operazioni prima del deprezzamento, degli ammortamenti, del player trading, degli interessi e delle tasse è aumentato a 138,7 milioni (112,3 milioni nel 2022). Il risultato netto è stato invece negativo per 86,8 milioni di sterline (50,1 milioni di sterline nel 2022), riflettendo il significativo e continuo investimento nella rosa del club./nIl debito netto al 30 giugno era di 677,4 milioni di sterline (626,1 milioni di sterline). Oltre il 90% dei debiti finanziari, pari a 851,2 milioni di sterline, è a tasso fisso, con un tasso di interesse medio del 2,79%. La scadenza media di tutti i prestiti è di 19,4 anni, alcuni dei quali arrivano fino al 2051. Come negli anni precedenti non sono stati pagati dividendi.",
      "date": "Mer, 3 Apr 2024",
      "url": "https://www.calcioefinanza.it/2024/04/03/tottenham-bilancio-2023-ricavi-costi/",
      "author": "MARCO SACCHI",
      "imgLink": "https://www.calcioefinanza.it/wp-content/uploads/2024/04/fbl-eng-pr-southampton-tottenham-1.webp"
    },
    {
      "id": "0.535872206026758",
      "title": "Torino, il bilancio 2023 chiude in rosso: Cairo versa 10 milioni",
      "excerpt": "I dati dell’esercizio chiuso al 31 dicembre 2023 per il club granata, che ha chiuso il sesto bilancio consecutivo in perdita.",
      "body": "Il Torino ha chiuso il bilancio al 31 dicembre 2023 con un rosso pari a 9,6 milioni di euro, un risultato in leggero peggioramento rispetto all’esercizio al 31 dicembre 2022 che si era chiuso in perdita per 6,8 milioni di euro./nNel corso dell’anno solare 2023, come si legge nei documenti ufficiali che Calcio e Finanza ha consultato, il fatturato della società granata è stato pari a 101,1 milioni di euro (contro i 112,7 milioni di euro relativi all’esercizio chiuso il 31 dicembre 2022), mentre i costi sono calati passando da 117,9 a quota 109,4 milioni./n/nComplessivamente, il Torino nel corso del 2023 ha registrato 101,1 milioni di euro di ricavi, rispetto ai 112,7 milioni del 2022, con un calo di poco meno di circa 11 milioni. La voce più corposa è quella relativa ai diritti tv (pari a 52,4 milioni di euro rispetto ai 52,6 milioni del 2022), mentre le plusvalenze sono state pari a 23,2 milioni rispetto ai 38,3 milioni el 2022./nIn particolare, le principali plusvalenze hanno riguardato le seguenti operazioni:/nQuesti i ricavi voce per voce:/nI costi a bilancio per il Torino sono diminuiti nel 2023 a 109,4 milioni di euro rispetto ai 117,9 milioni di euro del 2022. Nel dettaglio, la maggior parte dei costi è legata a salari e stipendi del personale, a quota 55,7 milioni di euro (in calo rispetto ai 65,6 milioni di euro del 2022), mentre gli ammortamenti e le svalutazioni sono stati invece pari a 28,7 milioni di euro (28 milioni nel 20222)./nQuesti i costi voce per voce nel 2023/nLa differenza tra fatturato e costi è stata così pari a -8,3 milioni di euro (rispetto al -5,2 milioni di euro del 2022). Il risultato ante imposte è stato negativo per 10,7 milioni di euro circa rispetto al -6,4 milioni del 2022, mentre il risultato netto è stato negativo per 9,6 milioni di euro contro il rosso di 6,8 milioni del 2022./nIl patrimonio netto al 31 dicembre 2023 è positivo per 4,3 rispetto al patrimonio netto pari a 14,3 milioni del 2022. Infine, sul fronte debiti, i debiti complessivi sono passati da 143,4 a 159,4 milioni di euro, di cui 10 milioni verso l’azionista di maggioranza complice un nuovo finanziamento da 10 milioni versato dal patron Urbano Cairo nelle casse del club nel corso dell’esercizio (che ha avuto impatto anche a conto economico garantendo circa 4,6 milioni di ricavi pubblicitari attraverso CairoRcs Media)./nL’indebitamento finanziario netto è invece pari a -35,7 milioni di euro, rispetto al -21,2 milioni del 31 dicembre, alla luce di liquidità pari a 7,5 milioni di euro (26,5 euro al 31 dicembre 2022) e debiti finanziari per 43,7 milioni (48,5 milioni al 31 dicembre 2022).",
      "date": "Ven, 19 Apr 2024",
      "url": "https://www.calcioefinanza.it/2024/04/19/torino-bilancio-2023-fatturato-ricavi-rosso-cairo/",
      "author": "REDAZIONE",
      "imgLink": "https://www.calcioefinanza.it/wp-content/uploads/2014/03/Urbano-Cairo-presidente-del-Torino.webp"
    },
    {
      "id": "0.27866855154476483",
      "title": "Utile record per il Brighton di De Zerbi: il bilancio 2023 in attivo per quasi 150 milioni",
      "excerpt": "Utile da record per il club allenato dal tecnico italiano: le plusvalenze spingono i conti con un fatturato da oltre 400 milioni di euro.",
      "body": "Il Brighton di De Zerbi ha chiuso il bilancio al 30 giugno 2023 con un utile record pari a 122,8 milioni di sterline (circa 143 milioni di euro al cambio attuale), un risultato in netto miglioramento rispetto all’esercizio 2021/22, che si era chiuso con un utile di 24,1 milioni di sterline (circa 28 milioni di euro). Il club inglese ha registrato un fatturato in crescita con ricavi per complessivi 350,8 milioni di sterline (circa 410 milioni di euro) rispetto ai 237,8 milioni del 2021/22 (275 milioni di euro) mentre i costi sono passati da 215,6 milioni di sterline (circa 251 milioni di euro) a 220,1 milioni di sterline (circa 257 milioni di euro)./n/nComplessivamente, il Brighton nella stagione 2022/23 ha registrato ricavi per 410 milioni di euro, rispetto ai 275 milioni di euro del 2021/22, con un aumento di circa il 50%. In particolare, la voce maggiore è rappresentata dal player trading, che ha portato ricavi per 141 milioni di euro grazie alle cessioni in particolare di Alexis Mac Allister, Yves Bissouma e Marc Cucurella, così come il compenso per il passaggio di Graham Potter al Chelsea. I ricavi da diritti tv sono stati pari a 181 milioni di euro, mentre i ricavi da matchday sono stati pari a 28,8 milioni./nQuesti i ricavi voce per voce:/nI costi a bilancio per il Brighton sono aumentati nel 2022/23 a circa 257 milioni di euro, con una crescita del 2% circa rispetto ai 251 milioni di euro del 2021/22. A fare la voce grossa sono i costi del personale, passati da 134,6 a 148,9 milioni di euro, mentre gli ammortamenti legati ai calciatori sono cresciuti da 53,0 a 38,3 milioni di euro/nQuesti i costi voce per voce nella stagione 2022/23:/nLa differenza tra fatturato e costi è stata così pari a a 153 milioni di euro circa mentre il risultato netto è stato positivo per circa 143 milioni di euro contro l’utile di circa 28 milioni del 2021/22. Il vicepresidente e amministratore delegato Paul Barber ha dichiarato: “Questi conti attireranno naturalmente l’attenzione, a causa del numero in evidenza. In una stagione in cui abbiamo fatto la storia in campo, abbiamo compiuto un grande passo avanti per quanto riguarda l’obiettivo a lungo termine del club di diventare più sostenibile e meno dipendente dagli incredibilmente generosi livelli di investimento di Tony Bloom. Ora abbiamo una piattaforma molto solida per continuare a fare progressi significativi in campo, investendo nella nostra squadra, e fuori dal campo, rendendo l’esperienza della giornata di gioco ancora più piacevole per i nostri sostenitori, tutto ciò che crediamo ci aiuterà a continuare a crescere. Il sogno è quello di essere regolarmente in lotta per un posto europeo e per trofei. Siamo molto orgogliosi di Roberto, del lavoro che lui e il suo staff hanno svolto, e naturalmente dei livelli di prestazione della nostra squadra”, ha concluso./n ",
      "date": "Mar, 2 Apr 2024",
      "url": "https://www.calcioefinanza.it/2024/04/02/brighton-bilancio-2023-fatturato-utile/",
      "author": "REDAZIONE",
      "imgLink": "https://www.calcioefinanza.it/wp-content/uploads/2024/04/brighton-and-hove-albion-v-as-roma-round-of-16-second-leg-uefa-europa-league-2023-24-scaled.jpg"
    },
    {
      "id": "0.7866423016000943",
      "title": "Il Monza raddoppia i ricavi nel 2023, ma il bilancio è in rosso per 60 milioni",
      "excerpt": "Il club brianzolo ha più che raddoppiato i ricavi nella passata stagione rispetto al 2021/22, ma ha visto crescere anche i costi di circa 30 milioni di euro.",
      "body": "Il Monza ha chiuso il bilancio al 31 dicembre 2023 con una perdita pari a 60,3 milioni di euro, in leggero calo rispetto ai 65,4 milioni di euro fatti segnare nel bilancio 2022./nNell’esercizio al 31 dicembre 2023, il fatturato della società brianzola è più che raddoppiato, toccando quota 68,3 milioni di euro, mentre i costi sono stati pari a quota 134,3 milioni di euro (in crescita rispetto ai 105,5 milioni del 2022). Va ricordato che l’esercizio 2023 per il Monza è il primo totalmente legato alla Serie A, mentre quello del 2022 aveva ancora al suo interno sei mesi della Serie B 2021/22. Il patrimonio netto del club al 31 dicembre 2023 era pari a 20 milioni, rispetto ai 18,2 milioni del 2022, grazie agli interventi della proprietà in termini di versamenti./n/nComplessivamente, il Monza nel 2023 ha registrato 68,3 milioni di euro di ricavi. La voce più corposa è quella relativa ai diritti tv, pari a 38,8 milioni di euro, mentre le i proventi da sponsorizzazioni sono stati pari a 15,6 milioni di cui 10,6 milioni derivanti dalla concessione pubblicitaria affidata a Digitalia ‘08, società del gruppo Fininvest. Tra le altre entrate, i ricavi da stadio sono stati pari a 5,7 milioni./nI ricavi voce per voce:/nI costi a bilancio per il Monza stati pari a 134,3 milioni di euro. Nel dettaglio, la maggior parte dei costi è legata alle spese per il personale, pari a 77,9 milioni di cui 56,1 milioni come salari e stipendi. Un’altra dimensione ragguardevole è stata raggiunta dai Costi per le infrastrutture sportive che ha impegnato 5,8 milioni, (+ 38% sull’anno precedente) e che manifesta in termini di costi di gestione e di ammortamenti, il notevole sforzo di adeguamento/ampliamento posto in questi anni nelle\ninfrastrutture./nI costi voce per voce:/nLa differenza tra fatturato e costi è stata così negativa per 66 milioni. Il risultato ante imposte è stato negativo per 66,9 milioni, mentre il risultato netto è stato negativo per 60,3 milioni. Il patrimonio netto al 31 dicembre 2022 è così risultato pari 20 milioni, rispetto ai 18,2 milioni del 2022, grazie agli interventi della proprietà in termini di versamenti./nI debiti al 31 dicembre 2022 erano pari a complessivi 82 milioni di euro rispetto ai 66,8 milioni al 31 dicembre 2022, con una crescita legata ai debiti per il calciomercato in particolare. Per quanto riguarda invece i debiti tributari, la società brianzola ha rateizzato complessivamente 9,7 milioni. La posizione finanziaria netta, vista l’assenza di debiti finanziari, al 31 dicembre 2023 era in positivo per 1,7 milioni.",
      "date": "Ven, 19 Apr 2024",
      "url": "https://www.calcioefinanza.it/2024/04/19/monza-bilancio-2023-ricavi-costi-risultato-netto/",
      "author": "MARCO SACCHI",
      "imgLink": "https://www.calcioefinanza.it/wp-content/uploads/2024/04/ac-monza-vs-ac-milan-trofeo-silvio-berlusconi-5.webp"
    },
    {
      "id": "0.5061332511341636",
      "title": "Samp, l'accordo con il Fisco non basta: bilancio 2023 in rosso di 30 milioni",
      "excerpt": "Non basta la composizione del debito a evitare un esercizio in perdita. Sui conti dei blucerchiati pesano ammortamenti e minusvalenze.",
      "body": "La Sampdoria ha chiuso il bilancio 2023 in rosso di quasi 30 milioni di euro. Il dato emerge dal verbale dell’assemblea dei soci del club blucerchiato, consultato da Calcio e Finanza. Assemblea che si è tenuta il 13 maggio scorso, presso la sede di Gestio Capital a Milano, e alla quale erano presenti azionisti rappresentanti il 78,10% della società (percentuale riconducibile interamente a Blucerchiati SpA)./nL’amministratore delegato Raffaele Fiorella ha illustrato agli azionisti «i principali aspetti del bilancio dell’esercizio 2023, che chiude con una perdita di euro 29,8 milioni, e ricorda agli azionisti come, stante il perdurare della situazione di tensione finanziaria della Società, l’esercizio sia cominciato con l’avvio della procedura di composizione negoziata per la soluzione della crisi d’impresa ed abbia visto, grazie all’intervento di nuovi investitori, il club capace di iscriversi al campionato di Serie B determinandone il salvataggio dal rischio di fallimento»./n/nPer quanto riguarda il risultato economico del 2023, viene sottolineato come «l’effetto positivo indotto dall’esdebitazione, a seguito dell’omologa degli accordi di ristrutturazione da parte del Tribunale di Genova, non sia stato sufficiente a compensare le perdite generate nell’esercizio, sulle quali viene rammentato hanno avuto un impatto rilevante due elementi, ed in particolare:/nNel complesso – si legge nel verbale –, l’esdebitazione a seguito dell’omologa degli accordi di ristrutturazione ha determinato nel periodo un provento netto pari ad euro 56,4 milioni di cui euro 17,2 milioni per effetto dell’attualizzazione dei flussi finanziari futuri nei confronti di fornitori (euro 647 mila) e creditori finanziari (euro 16,5 milioni)./nCon riferimento invece alla tenuta del patrimonio, che alla chiusura dell’esercizio non risentiva dei limiti previsti dal codice civile per effetto della sterilizzazione della perdita dell’esercizio 2022 pari ad euro 36,7 milioni, l’AD Fiorella ha ricordato che «il patrimonio netto potrà ulteriormente beneficiare degli aumenti di capitale derivanti dalla conversione da parte di Blucerchiati della propria quota di spettanza del Prestito Obbligazionario Convertibile sottoscritto e già liberato per cassa per circa euro 40 milioni, dei quali residuano da convertire circa euro 20 milioni»./nApprovato il bilancio, l’assemblea ha successivamente determinato il numero dei componenti del nuovo Consiglio di Amministrazione, procedendo anche alla nomina del nuovo organo amministrativo. Matteo Manfredi, in rappresentanza di Blucerchiati S.p.A., ha proposto la conferma dei membri dell’Organo Amministrativo uscente e che il CdA sia composto da Manfredi stesso, il presidente, da Raffaele Fiorella (Amministratore Delegato) e da Maheta Matteo Molango (Consigliere)./nDopo breve discussione, «l’Assemblea, col voto favorevole di tutti i presenti ha deliberato:",
      "date": "Gio, 13 Giu 2024",
      "url": "https://www.calcioefinanza.it/2024/06/13/sampdoria-bilancio-2023-rosso-fisco/",
      "author": "MARCO SACCHI",
      "imgLink": "https://www.calcioefinanza.it/wp-content/uploads/2024/06/fbl-ita-sampdoria-juventus-1.webp"
    },
    {
      "id": "0.9640909444126619",
      "title": "Sassuolo, nel 2023 bilancio in rosso nonostante Mapei e plusvalenze",
      "excerpt": "Il club emiliano ha chiuso il bilancio al 31 dicembre 2023 tornando a fare registrare un risultato netto negativo, dopo l’utile del 2022.",
      "body": "Il Sassuolo ha chiuso il bilancio al 31 dicembre 2023 tornando in rosso dopo l’utile fatto registrare nel 2022. Il club neroverde ha infatti registrato un risultato netto negativo per 7 milioni di euro, dopo il segno positivo a +1,4 milioni fatto registrare nel 2022. Nell’esercizio al 31 dicembre 2023, il fatturato della società emiliana è cresciuto leggermente a 140,2 milioni, spinto dalle plusvalenze e dalla sponsorizzazione di Mapei (proprietaria del club), mentre i costi sono stati pari a quota 142,9 milioni di euro. Il patrimonio netto è risultato così essere positivo per 20,7 milioni di euro./n/nComplessivamente, il Sassuolo nel 2023 ha registrato 140,2 milioni di euro di ricavi. La voce più corposa è quella relativa alle plusvalenze, pari a 51,2 milioni di euro tra cui in particolare le cessioni di Raspadori al Napoli per 25,3 milioni di euro (26,9 milioni di plusvalenza) e di Traorè al Bournemouth per 25,6 milioni (19,3 milioni di plusvalenza). Tra le altre voci, i ricavi da diritti tv sono stati pari a 37,8 milioni di euro, mentre dagli accordi per sponsor e pubblicità con Mapei sono arrivati 23 milioni di euro./nI ricavi voce per voce:/nI costi a bilancio per il Sassuolo stati pari a 142,9 milioni di euro. Nel dettaglio, la maggior parte dei costi è legata alle spese per il personale, pari a 65,9 milioni di cui 52,9 milioni come retribuzioni per il personale tesserato. Tra gli altri costi, gli ammortamenti e le svalutazioni sono state pari a 32,9 milioni di cui 31,8 agli ammortamenti dei calciatori. Nel corso del 2023, sono stati spesi circa 34 milioni nell’acquisto di calciatori, di cui in particolare 7,5 milioni per Volpato dalla Roma, l’affare più oneroso./nI costi voce per voce:/nLa differenza tra fatturato e costi è stata così negativa per 2,7 milioni. Il risultato ante imposte è stato negativo per 6,6 milioni, mentre il risultato netto è stato negativo per 7 milioni di euro. Il patrimonio netto al 31 dicembre 2023 è così risultato pari 20,7 milioni, rispetto ai 27,7 milioni del 2022, grazie agli interventi della proprietà in termini di versamenti. I debiti al 31 dicembre 2023 erano pari a complessivi 200,3 milioni di euro rispetto ai 199,5 milioni al 31 dicembre 2022.",
      "date": "Dom, 21 Apr 2024",
      "url": "https://www.calcioefinanza.it/2024/04/21/sassuolo-bilancio-2023-ricavi-costi-risultato-netto/",
      "author": "MARCO SACCHI",
      "imgLink": "https://www.calcioefinanza.it/wp-content/uploads/2024/04/us-sassuolo-v-frosinone-calcio-serie-a-tim.webp"
    },
    {
      "id": "0.43606355091690524",
      "title": "Genoa, nel 2023 bilancio in rosso per 32 mln: da 777 Partners già 130 mln",
      "excerpt": "Il Grifone ha chiuso l’esercizio con ricavi in crescita e costi in leggero calo. Cresce l’impegno economico da parte di 777 Partners.",
      "body": "Il Genoa ha chiuso l’esercizio 2023 in rosso di 32 milioni di euro, perdite dimezzate rispetto ai 61 milioni di euro dell’anno precedente. Il dato emerge dal fascicolo di bilancio del Grifone al 31 dicembre 2023. Un risultato dunque in miglioramento, seppur favorito dall’operazione di stralcio del debito portata a termine grazie a un accordo con l’Agenzia delle Entrate./nIl valore della produzione ammonta complessivamente a 116,9 milioni di euro, con un incremento complessivo di 32,3 milioni rispetto all’esercizio precedente. I costi della produzione hanno registrato un decremento pari ad 8 milioni, passando da 150,6 milioni dell’esercizio 2022 a 142,6 milioni al 31 dicembre 2023. Vediamo nel dettaglio le varie voci di bilancio./n/nCome detto, i ricavi del Genoa sono in crescita di oltre 30 milioni di euro nel 2023 a quota 116,9 milioni di euro. Tale incremento – spiega la società ligure – è riconducibile essenzialmente iscrizione dell’impatto netto della ristrutturazione del proprio debito tributario maturato alla data del 31 dicembre 2022, ammontante a oltre 106 milioni di euro./nNel mese di agosto 2023 la Società ha infatti presentato alla competente direzione dell’Agenzia delle Entrate una proposta di transazione fiscale, allo scopo di ridurre del 65% l’importo di tale debito e dilazionare il pagamento del residuo 35% in dieci anni. La proposta è stata approvata dalla Direzione Regionale delle Entrate della Liguria, la quale, il 31 ottobre 2023, ha sottoscritto il relativo atto, da cui discende quindi la riduzione del debito tributario di circa 70 milioni di euro e la dilazione decennale di pagamento dell’importo residuo, conformemente a quanto previsto dalla proposta stessa./nI ricavi voce per voce:/nPer quanto riguarda invece i costi della produzione, questa voce ha registrato un decremento pari ad 8 milioni, passando da 150,6 milioni dell’esercizio 2022 a 142,6 milioni al 31 dicembre 2023. Tale decremento deriva, in particolare, dalla diminuzione del costo del lavoro per circa 11 milioni di euro rispetto al 31 dicembre 2022, grazie al contenimento dei costi relativi alla rosa della prima squadra e dal decremento delle sopravvenienze passive, che hanno inciso in modo significativo sull’esercizio 2022; effetti parzialmente controbilanciati da un incremento degli ammortamenti e dei costi per servizi./nI costi voce per voce:/nLa differenza tra fatturato e costi è stata così negativa per 25,7 milioni. Il risultato ante imposte è stato negativo per 35,2 milioni, mentre il risultato netto è stato negativo per 32,5 milioni. Il patrimonio netto al 31 dicembre 2023 è così risultato positivo per 12,7, rispetto ai 5,4 milioni del 2022./nI debiti al 31 dicembre 2023 erano pari a complessivi 265,8 milioni di euro rispetto ai 293,8 milioni al 31 dicembre 2022, con un calo legato ai debiti verso imprese controllate. Per quanto riguarda invece i debiti tributari, la società ligure ha toccato quota 40 milioni di euro./nInfine, l’impegno di 777 Partners è cresciuto fino a quasi 130 milioni di euro dal suo ingesso in società, come si legge nei documenti di bilancio: «A far data dall’ingresso di 777 Genoa CFC Holdings S.r.l. nella compagine societaria della Società, il nuovo socio ha provveduto ad erogare alla Società finanziamenti soci convertiti in conto futuro aumento capitale, per Euro 27,1 milioni di Euro fino al 31 Dicembre 2021, per Euro 62,4 milioni nel corso del 2022 e per Euro 39,6 milioni nel corso del 2023, portando il valore totale del supporto finanziario del Socio di maggioranza dal suo ingresso alla data odierna a 129 milioni circa».",
      "date": "Dom, 21 Apr 2024",
      "url": "https://www.calcioefinanza.it/2024/04/21/genoa-bilancio-2023-ricavi-costi-risultato-netto/",
      "author": "MARCO SACCHI",
      "imgLink": "https://www.calcioefinanza.it/wp-content/uploads/2024/04/genoa-cfc-v-frosinone-calcio-serie-a-tim.webp"
    },
    {
      "id": "0.9848486482425821",
      "title": "Sky chiude il bilancio 2023 con ricavi in crescita e rosso in calo",
      "excerpt": "Il gruppo Sky in Italia chiude l’esercizio 2023 con un rosso di 542 milioni, in netto calo rispetto al -735 milioni del bilancio al 31 dicembre 2022. Ecco tutti i dati.",
      "body": "Il gruppo Sky in Italia ha chiuso il bilancio al 31 dicembre 2023 con un rosso di 542 milioni di euro, in netto calo rispetto ai 735 milioni dell’esercizio 2022. È quanto emerge dal bilancio consolidato di Sky Italian Holdings – i cui numeri sono stati riportati da ItaliaOggi -, la holding che raggruppa le società di Sky che operano nel territorio italiano. I ricavi sono cresciuti a 2,195 miliardi di euro (+68 milioni sul 2022), con EBITDA in miglioramento a -109 milioni (-335 milioni nel 2022)./nGuardando solamente all’attività di Sky Italia, i ricavi hanno toccato quota 2,17 miliardi di euro, ovvero 65 milioni di euro in più rispetto al 2022. Uno sviluppo che passa prevalentemente da altre e nuove aree di business. C’è il boom della raccolta pubblicitaria, soprattutto grazie a Tv8, e gli incassi da advertising per l’esercizio 2023 raggiungono i 236,8 milioni di euro, +8,5% rispetto al 2022./n/nCi sono i servizi connettività e voce (Sky Wi-Fi) che pesano per 145 milioni di euro (+58,1% sul 2022), e anche la voce “vendita di beni” arriva a quota 44,6 milioni di euro, +51,1% soprattutto sulla spinta delle vendite dei televisori Sky Glass che ne assorbono quasi completamente l’ammontare. Stabili anche gli abbonati, a quota 4,2 milioni, con aumento di chi sceglie di iscriversi a NOW e calo per gli abbonati Sky./nRimane ancora un po’ di strada da fare per rimettere in equilibrio i conti. L’ultima riga del bilancio, infatti, nel 2023 presenta ancora una perdita di 552 milioni di euro. Meglio del 2022, quando il rosso era stato di 739 milioni di euro, ma pur sempre un risultato negativo che il presidente e amministratore delegato di Sky Italia, Andrea Duilio, stima comunque di attenuare ulteriormente nel 2024, senza la necessità di nuovi interventi da parte della capogruppo per patrimonializzare la società./nLo scorso novembre, infatti, alla luce dei risultati dell’esercizio 2023, Sky Uk ha versato 800 milioni di euro alla capogruppo Sky Italian Holdings, che li ha utilizzati proprio per ripatrimonializzare Sky Italia, che ha quindi chiuso il 2023 con un patrimonio netto positivo di 1,27 miliardi di euro. «Come previsto nelle stime di budget, anche i primi mesi dell’esercizio 2024 hanno registrato un andamento negativo in termini di performance economiche e finanziarie», spiegano gli amministratori di Sky Italia, «non comportando tuttavia una situazione di deficit patrimoniale alla data di redazione del presente bilancio».",
      "date": "Ven, 14 Giu 2024",
      "url": "https://www.calcioefinanza.it/2024/06/14/sky-bilancio-2023-ricavi-costi/",
      "author": "REDAZIONE",
      "imgLink": "https://www.calcioefinanza.it/wp-content/uploads/2023/06/sky-sport.webp"
    },
    {
      "id": "0.25934735862761127",
      "title": "Non solo calciatori: le Leghe pronte a far causa alla FIFA per il Mondiale per Club",
      "excerpt": "La nuova competizione voluta da Gianni Infantino continua a suscitare un sentimento contrario. E nel mentre non sono stati svelati molti dettagli importanti, dai ricavi al lato organizzativo.",
      "body": "Dopo il ricorso presentato dalla FIFPRO Europe, a cui ha aderito nelle scorse settimane anche l’Assocalciatori, il Mondiale per Club 2025 si appresta a dover fronteggiare anche l’ostilità delle Leghe europee nei prossimi tempi./nCome riporta l’edizione odierna de Il Corriere dello Sport, la nuova competizione voluta dalla FIFA di Gianni Infantino che inizierà nell’estate del 2025 negli Stati Uniti è vista come un ulteriore torneo che andrà a intasare il calendario, comunque già con poche possibilità di manovre. Una competizione che «avrà più danni che benefici», ha commentato il presidente dell’AIC Umberto Calcagno. E il suo pensiero è condiviso dalle vari istituzioni dei diversi campionati europei./n/nOra i campionati nazionali, insieme ai sindacati europei dei calciatori, puntano a rivolgersi alla Corte di Giustizia dell’Unione europea per cercare di bloccare il torneo, che vedrà protagoniste fra le 32 squadre coinvolte anche Inter e Juventus. Ma non è da escludere che nelle prossime settimane il fronte del no possa allargarsi anche alle varie Federazioni nazionali. Queste ultime temono che questa condotta della FIFA, seguita anche dalla UEFA con la nuova formula di Champions ed Europa League, possa progressivamente portare a un interesse sempre minore verso i campionati nazionali, senza dimenticare il rischio di avere meno risorse economiche derivanti dai diritti tv con i broadcaster che, quasi naturalmente, preferirebbero investire per trasmettere le competizioni internazionali./nSi prospetta per la FIFA un’accusa di «abuso di posizione dominante». La stessa che la Corte di Giustizia Europea ha riconosciuto alla UEFA lo scorso dicembre nella causa che la vedeva contrapposta alla Superlega, nella figura della società A22 Sports che cura gli interessi del torneo. E lo stesso esito, sperano leghe e giocatori, potrebbe arrivare anche per la loro causa contro il Mondiale per Club./nIl fronte del no, in passato, avrebbe suggerito alla FIFA di far terminare la nuova competizione entro il 30 giugno 2025, così da non sconfinare nella stagione 2025/26, che come è stabilito inizierà il 1° luglio 2025. Ma questo non è l’unico punto che ha fatto propendere per una causa contro il Mondiale per Club, che inoltre non vedrà la cancellazione del torneo annuale che si disputa già oggi./nPrima di tutto, c’è il lato economico. Infatti, i ricavi garantiti alle 32 squadre partecipanti non dovrebbero raggiungere, nemmeno lontanamente, i 50 milioni di euro inizialmente promessi dalla stessa FIFA. Infatti, non si conoscono ancora gli sponsor della competizioni e quali saranno i broadcaster che trasmetteranno la competizione. Si era parlato di Apple come unico player mondiale, ma le trattative sembrano essere state messe in stallo. Queste due voci sono le più importanti dal punto di vista dei ricavi, e non aver già trovato una quadra pone la FIFA in una posizione molto scomoda rispetto ai club./nPoi c’è la situazione organizzativa. Non si conoscono, infatti, le città degli Stati Uniti che ospiteranno la competizione, anche se è facile prevedere che più o meno saranno le stesse che ospiteranno il Mondiale 2026, che si giocherà appunto anche negli USA, che proprio in questi giorni ospitano la Copa America. Un altro punto, e non di poco conto, sono le tempistiche del torneo che vanno a scontrarsi contro quelle del calciomercato e della preparazione per la stagione 2025/26./nUn primo punto è quello dei contratti in scadenza dei contratti dei calciatori presenti nelle squadre partecipanti. Come è noto, gli accordi fra club e giocatori vengono siglati a stagione sportiva, che inizia ufficialmente il 1° luglio e termina il 30 giugno dell’anno successivo. Stesso discorso per i prestiti, con le società che concordano un prestito annuale che segue lo stesso calendario. Insomma, in questo caso cosa si fa se c’è in calendario un torneo che si giocherà dal 15 giungo al 13 luglio?/nPer i prestiti potrebbe bastare una semplice deroga, come avvenne durante la pandemia. Ma allora tutti club dovettero affrontare la stagione, ora si parla di accordi che per la maggior parte coinvolgerebbero una società iscritta al Mondiale per Club mentre un’altra sarà alle prese con la preparazione in vista della stagione successiva e magari che conta sulla disponibilità di quel calciatore. E poi c’è la questione infortuni con la questione assicurativa che vuole un club come garante./nMa il punto principale, oltre a questi che comunque sono molto importanti, è quello relativo al numero di partite previste ogni quattro anni quando ci sarà il Mondiale per Club. Infatti, con l’attuale previsione il numero di partite in programma per il biennio 2023-2025 potrebbe arrivare a un massimo di 152. Oltre al Mondiale per Club, il terreno di scontro con la FIFA potrebbe allargarsi alle pause nazionali. Infatti, la Serie A, insieme a qualche altro campionato europeo e non, pensa che sia meglio una pausa più lunga a settembre che le attuali due fra settembre appunto e ottobre che nei fatti vanno a spezzare l’inizio della stagione e non permettono ai vari allenatori di avere a disposizione i calciatori più importanti proprio quando la stagione inizia a entrare nel vivo con le prime partite internazionali.",
      "date": "Gio, 4 Lug 2024",
      "url": "https://www.calcioefinanza.it/2024/07/04/mondiale-per-club-causa-leghe/",
      "author": "REDAZIONE",
      "imgLink": "https://www.calcioefinanza.it/wp-content/uploads/2023/05/infantino.webp"
    },
    {
      "id": "0.8538240032498668",
      "title": "L’Arabia chiama, Stefano Pioli verso l’Al Ittihad: le cifre dell’accordo",
      "excerpt": "Il tecnico ex Milan pronto a volare in Arabia per una nuova avventura: ecco quanto guadagnerà e come funziona il sistema di tassazione.",
      "body": "L’Arabia Saudita chiama e Stefano Pioli si prepara a rispondere. L’ex tecnico del Milan sarebbe a un passo dall’accettare la panchina dell’Al Ittihad. Una firma ancora non c’è stata, ma l’accordo è a un passo, anche – e soprattutto – grazie ad un aspetto economico che, quando si parla di mondo saudita, non si può non considerare./nCome sottolinea La Gazzetta dello Sport, Pioli diventerà l’allenatore italiano più pagato in un club ed entrerà nel gruppo dei tecnici con lo stipendio più alto. Ieri pomeriggio si sono rincorse indiscrezioni da 16, 18, 20 milioni a stagione, ma la realtà è che l’ingaggio del tecnico non dovrebbe essere su quei livelli. Pioli dovrebbe firmare un triennale da 8-10 milioni a stagione, con qualche questione sui bonus ancora da definire./n/nIl legame tra Italia e Arabia Saudita così, inevitabilmente, si rafforza. Roberto Mancini è il Ct da agosto e in passato hanno allenato in Arabia anche Beppe Dossena (all’Al Ittihad), Gianni Solinas, Paolo Tramezzani, Walter Zenga e Fabio Cannavaro. Il campionato rispetto al passato ha cambiato marcia e l’estate 2024 si annuncia interessante. Sono da escludere le spese folli del 2023, non ci sarà un colpo del peso di Ronaldo all’Al Nassr ma qualcosa si muoverà anche nei prossimi mesi./nAd attirare Pioli, come è successo per i tanti calciatori volati nel paese saudita e anche per il Ct della Nazionale Roberto Mancini, sono anche le condizioni fiscali che ben si sposano con le cifre monstre garantite come ingaggio da società e Federazione, considerando soprattutto che sono esentasse./nNel Paese arabo le tasse esistono e incidono per il 22% sul reddito dei cittadini residenti in Arabia Saudita. Questa quota, però, scende al 2% se si tratta di cittadini stranieri che per motivi lavorativi si trasferiscono in Arabia Saudita, calciatori compresi. Questa percentuale viene tuttavia versata interamente dal datore di lavoro stesso, motivo per cui le tasse sono praticamente “a zero” per gli stranieri che si trasferiscono in Arabia per motivi di lavoro./nI cittadini sono inoltre tenuti a versare un 2,5% dei propri introiti alla cosiddetta Zakat, la tassa prevista dalla legge islamica destinata a un fondo di solidarietà per cause caritatevoli. Un sistema di solidarietà popolare. Gli stranieri non appartenenti ai Paesi del Consiglio di Cooperazione del Golfo sono però esentati, a meno che non decidano di pagarla volontariamente per motivi religiosi, cosa non da escludere visto il buon numero di calciatori musulmani che stanno andando in Arabia, su tutti l’ex attaccante del Real Madrid Karim Benzema./nInsomma, i calciatori e gli allenatori, da Cristiano Ronaldo in poi, oltre a trovare ingaggi faraonici, in Arabia hanno a disposizione anche un regime fiscale praticamente nullo. Per Pioli, questo sarà valido dal 1° gennaio 2025. Infatti, per i primi mesi di contratto fino allo scattare del nuovo anno, i calciatori o gli allenatori sono tenuti a versare le tasse nel paese di residenza precedente al proprio trasferimento in Arabia Saudita./nDiscorso che vale ovviamente per Pioli e il suo staff. Infatti, per passare al regime fiscale saudita, questi dovranno attendere il 1° gennaio 2025 e spostare la residenza fiscale in Arabia Saudita. Per farlo però dovranno avere una presenza nel paese arabo per un minimo di 183 giorni e non avere in Italia «il centro prevalente degli interessi economici e affettivi». Se una di queste due condizioni non venisse rispettata, ecco che Pioli e il suo staff sarebbero soggetti al regime fiscale italiano che prevede una ritenuta d’acconto in questi casi che può arrivare fino al 20% del reddito, percentuale che sale al 43% se ci si trova in Italia.",
      "date": "Gio, 4 Lug 2024",
      "url": "https://www.calcioefinanza.it/2024/07/04/stefano-pioli-stipendio-al-ittihad-quanto-guadagna/",
      "author": "REDAZIONE",
      "imgLink": "https://www.calcioefinanza.it/wp-content/uploads/2024/07/torino-fc-v-ac-milan-serie-a-tim-2.webp"
    },
    {
      "id": "0.3073079527476605",
      "title": "Serie A, Casini: «Servirebbe un piano Mattei. Calendario molto migliorato»",
      "excerpt": "«Grazie alle finestre abbiamo migliorato molto la programmazione, scandendo con anticipo le giornate», ha detto il presidente della Lega Serie A.",
      "body": "«Servirebbe un piano Mattei per il calcio italiano. Lanciamo una nuova partnership con Eni che da quest’anno diventa sponsor del campionato di Serie A». Lo ha detto Lorenzo Casini, presidente della Lega di Serie A, in Auditorium Multimediale di Rds a Roma dove è andato in scena il sorteggio dei calendari per il nuovo campionato./nLa nuova edizione della Serie A partirà il prossimo 17 agosto con i primi anticipi (uno vedrà protagonista subito l’Inter nell’anticipo delle 18.30, come da prassi delle ultime stagioni per le squadre campioni d’Italia in carica) e si concluderà il 25 maggio 2025./n/n«Siamo orgogliosi della partnership con Eni. Calendario? Negli ultimi anni siamo migliorati molto per quanto riguarda la programmazione anche mutuando le finestre dalla Premier League», ha spiegato il presidente della Lega serie A./nCasini ha concluso sottolineando che la Serie A (e il calco italiano) puntano molto «sulla sostenibilità ambientale che grazie a Eni contiamo di poter sviluppare in futuro». Poi ha aggiunto, parlando del calendario, che quella di oggi «è una giornata che gli italiani aspettano per programmare la propria vita e noi grazie alle finestre abbiamo migliorato molto la programmazione, scandendo con anticipo le giornate».",
      "date": "Gio, 4 Lug 2024",
      "url": "https://www.calcioefinanza.it/2024/07/04/serie-a-casini-piano-mattei/",
      "author": "REDAZIONE",
      "imgLink": "https://www.calcioefinanza.it/wp-content/uploads/2024/04/casini.webp"
    },
    {
      "id": "0.9282906659592386",
      "title": "Lega Serie A: la “Road to Zero” parte da Roma e arriva in Europa",
      "excerpt": "Lega Serie A si muove verso gli obiettivi di sostenibilità dell’Agenda 2030 delle Nazioni Unite, in accordo con la strategia UEFA.",
      "body": "Il legame tra sport e sostenibilità è sempre più diffuso a tutti i livelli, dalle eccellenze note a livello globale fino ai campi sportivi di periferia./nLo abbiamo affermato con convinzione nella puntata introduttiva di questo racconto con l’obiettivo e l’impegno di andare a dare sostanza appuntamento dopo appuntamento nel corso delle prossime settimane./nLa prima tappa di questo percorso passa inevitabilmente dal calcio. Non solo lo sport più praticato e seguito in Italia, ma anche quello con il maggior peso specifico: la visibilità di cui gode ha come contropartita un’enorme responsabilità in capo a giocatori e squadre./nLega Serie A ha da anni un team dedicato a tutte le attività di CSR (acronimo di Corporate Social Responsibility, in questo caso personalizzato in Calcio Social Responsibility) e dalla stagione 2023/2024 il campionato italiano è stato scelto da UEFA quale progetto pilota finalizzato alla definizione di una chiara strategia di sostenibilità./nLe attività abbracciano 11 dei 17 Goals dell’Agenda 2030 delle Nazioni Unite, con interventi che spaziano dalla risposta a eventi emergenziali al sostegno a campagne di sensibilizzazione./nCome emerge dal Report pubblicato da Lega Serie A nel 2023, per ognuna delle attività considerate sono stati coinvolti una pluralità di soggetti che contribuiscono alla loro realizzazione: il personale interno alla Lega, i club di Serie A, le infrastrutture che ospitano le partite e i partner che concorrono all’organizzazione degli eventi./nL’intesa tra UEFA e Serie A si è posta, tra gli altri, l’obiettivo di portare ogni società ad avere al proprio interno una figura dedicata alle tematiche di CSR: un primo passo necessario alla creazione di una rete di soggetti in grado di dialogare con Lega Serie A in un continuo confronto mirato a far crescere l’intero sistema calcio./nL’individuazione di un riferimento diretto in ognuna delle 20 squadre del nostro massimo campionato facilita il lavoro della Lega, che ha ora interlocutori qualificati con cui finalizzare le migliori iniziative in ambito di CSR./nIn un mondo, come quello del calcio, che da sempre ha difficoltà a giocare di squadra, la sostenibilità sembra invece essere un terreno ideale per il cambiamento. Lo stimolo a migliorarsi e la ricerca del risultato per una volta non hanno come effetto collaterale la sconfitta dell’avversario: in questo scenario, il ruolo della Lega Serie A è quello di coinvolgere tutti i 20 club della massima serie nell’appoggiare le iniziative che fanno da contrappunto alle gare ufficiali nel corso della stagione./nTra gli ambiti interessati dal lavoro di Lega Serie A, quello della sostenibilità degli eventi è uno dei più importanti. La Finale di Coppa Italia giocata nel maggio scorso all’Olimpico di Roma è stata la prima partita organizzata in Italia in accordo con il progetto “Road to Zero”./nUn insieme di soggetti istituzionali hanno contribuito alla definizione e all’implementazione di procedure e protocolli mirati alla sostenibilità dell’evento, riducendo dove possibile le emissioni generate e attuando altrimenti politiche di compensazione (il cosiddetto “carbon offset”)./nTra questi, UEFA ha recentemente pubblicato il primo sistema di misurazione delle emissioni legate ad un evento sportivo. Un lavoro che ha l’ambizione di diventare uno standard da adottare a livello globale./nLa metodologia utilizzata analizza quattro diversi aspetti:/nLa pluralità dei soggetti coinvolti nella creazione di un evento sportivo rende di cruciale importanza un’organizzazione snella ed efficiente, in modo da evitare sprechi e attività ridondanti. Altrettanto fondamentale una corretta misurazione di tutti gli elementi considerati, con una duplice finalità: da un lato, dare una fotografia iniziale del contesto in cui si opera e, dall’altro, tenere traccia dei cambiamenti di volta in volta implementati e gli effetti generati sul prodotto finale./nSono tematiche relativamente nuove, soprattutto per lo sport, e la creazione di uno standard a cui si possa fare riferimento contribuisce ad accelerare la comprensione dei temi e approfondire la conoscenza dei problemi./nSe gli ultimi anni hanno visto il calcio italiano muovere i primi e promettenti passi sulla strada della sostenibilità, la stagione alle porte sarà l’ideale proseguimento di questo percorso./nVenti club di Serie A con uffici dedicati alle tematiche di CSR il calcio italiano pronto a popolare le giornate di Campionato e Coppa con iniziative legate a 11 dei 17 Goals dell’Agenda 2030 delle Nazioni Unite. A fare da cornice, i Campionati Europei di Germania e un sistema di misurazione di emissioni pronto a verificarne la sostenibilità.",
      "date": "Mar, 18 Giu 2024",
      "url": "https://www.sportefinanza.it/2024/06/18/lega-serie-a-sostenibilita/",
      "author": "MARIO RUCANO",
      "imgLink": "https://www.sportefinanza.it/wp-content/uploads/2024/06/Serie-A.webp"
    },
    {
      "id": "0.486391703752551",
      "title": "Sport e Sostenibilità: ecco perché il connubio sarà sempre più forte",
      "excerpt": "Al via uno spazio dedicato su Sport e Finanza che con pillole settimanali, racconterà le attività che i singoli sport mettono in campo per contribuire alla sostenibilità sotto ogni suo aspetto.",
      "body": "Sport e sostenibilità hanno un legame intrinseco più stretto di quanto si possa pensare. Un legame che si declina in tutte le accezioni moderne di quello che si intende quando si parla di sostenibilità./nBasti considerare in prima battuta la sostenibilità economica, obiettivo necessario – a volte chimerico – ma in linea di massima perseguito sempre più da club, società e realtà sportive in generale, soprattutto se appannaggio di soggetti finanziari./nIl legame si stringe forse ancor di più se si passa alla sostenibilità sociale: la pratica sportiva stessa, a guardar bene, è aperta a chiunque con lo sport voglia averci a che fare secondo tempi, regole, modalità, obiettivi e risultati che andrà a dettare in prima persona. Pochi altri ambiti si prestano a essere un esempio migliore di cosa voglia dire la parola inclusività./nE si arriva alla sostenibilità ambientale, dove il legame diventa a doppio filo se si considera che lo sport per la sua natura è connesso all’ambiente e dall’ambiente viene influenzato, sia che si tratti di sport individuali che di squadra, sia per chi pratica una disciplina a livello amatoriale, come per gli atleti professionisti./nPer banalizzare – o meglio semplificare – un match giocato sotto il sole cocente può avere un esito ben diverso rispetto a quello sotto una pioggia battente, così come una biciclettata o una corsa in uno scenario urbano è un’esperienza ben diversa da quella che si può vivere in un contesto naturalistico./nMa, come si può ben capire, l’ambiente non è solo un insieme di fattori climatici che condizionano più o meno intensamente la pratica sportiva. Riguarda anche l’organizzazione di un grande evento e l’impatto – positivo o negativo – che può avere su un determinato territorio; coinvolge i luoghi dove lo sport viene praticato, siano essi impianti moderni e progettati per compensare le emissioni o vetusti e scarsamente raggiungibili con mezzi pubblici./nLa sostenibilità è dunque materia presente nello sport dapprima che tutti noi iniziassimo a ripeterla come un mantra, un ideale passe-partout capace di aprire ogni porta./nEd è su questa affermazione, forse un po’ ardita ma non di certo forzata, che getta le fondamenta il progetto di Fair Play Group, che nella sport industry si muove a più livelli da oltre dieci anni, in prima battuta con Calcio e Finanza e in seconda istanza con Sport e Finanza e con tante altre attività: il desiderio di indagare, analizzare e dunque raccontare il rapporto che intercorre tra lo sport e la sostenibilità e del contributo che il primo, in qualsiasi misura, può dare a quest’ultima./nPerché non si può non considerare la forza pervasiva dello sport: il suo essere trasversale, ancor prima che universale, lo rende il linguaggio più diffuso al mondo e quindi capace di essere uno strumento di “marketing etico” e portatore di valori positivi./nSenza dimenticare che lo sport viene praticato da atleti, che sono in primo luogo persone ma che in dati momenti, quali i grandi eventi come Olimpiadi o Mondiali ma anche quando si distinguono per particolari performance, assurgono a un ruolo se non “divino”, almeno oracolare e hanno di conseguenza la possibilità di far passare i propri messaggi con una magnitudo e una portata su larghissima scala./nTanti, dunque, gli elementi da prendere in considerazione e gli aspetti che possono combinarsi tra loro e generare una moltitudine di risultati diversi che incuriosiscono e affascinano./nE che cercheremo di raccontare su Calcio e Finanza e su Sport e Finanza, in uno spazio dedicato con pillole settimanali, che metteranno in luce le attività che le singole discipline sportive mettono in campo per contribuire alla sostenibilità sotto ogni suo aspetto. Senza dare una connotazione di giudizio, perché non esistono iniziative grandi o piccole ma solo progetti che diventano realtà e che contribuiscono fattivamente allo sviluppo sostenibile./nCredit image: depositphots",
      "date": "Lun, 10 Giu 2024",
      "url": "https://www.sportefinanza.it/2024/06/10/sport-e-sostenibilita-legame-sempre-piu-forte/",
      "author": "STEFANO GIANUARIO",
      "imgLink": "https://www.sportefinanza.it/wp-content/uploads/2024/06/Sport-e-Sostenibilita.webp"
    },
    {
      "id": "0.7580720928836934",
      "title": "Federvolley, la sostenibilità comincia a casa: supporto alle atlete neo-mamme",
      "excerpt": "La Federvolley supporta le atlete neo-mamme con un contributo economico. La sostenibilità di un movimento passa anche da interventi a favore dei propri tesserati: accompagnare le atlete nel loro percorso di maternità è un modo per rendersi coerenti e credibili agli occhi degli appassionati.",
      "body": "Fra i tanti aspetti in cui le discipline sportive e la società italiana possono crescere c’è senz’altro la questione che abbiamo imparato a conoscere come gender gap./nStoria, abitudini, scarsa propensione al cambiamento rendono ancora oggi difficile per l’universo femminile l’accesso ad alcuni percorsi, che siano scolastici, lavorativi o perfino sportivi./nLa pallavolo è una realtà a sé stante, probabilmente l’unico sport di squadra in Italia in cui la componente femminile è così predominante sul totale di soggetti tesserati./nL’ultimo dato Fipav, la Federazione Italiana Pallavolo, parla di oltre 350.000 tesserati, con una percentuale femminile superiore al 75%: per ogni ragazzo affiliato alla federazione, ci sono tre ragazze che fanno altrettanto./nAccanto ai ripetuti successi delle squadre maschili – dalla Generazione di Fenomeni degli anni ’90 fino agli ultimi exploit della Nazionale di Fefè De Giorgi – anche il mondo femminile ha regalato gioie sia a livello di Club che con le squadre nazionali, dal Mondiale del 2002 fino ai recenti successi nei Campionati Europei e in Nations League. Ultimo obiettivo che accomuna le due compagini azzurre in ordine di tempo è la recente qualificazione alle prossime Olimpiadi di Parigi./nCome in ogni disciplina sportiva, la presenza di stelle o squadre vincenti aumenta l’interesse generale e porta a un positivo effetto di emulazione, con vantaggi che si estendono a tutto il movimento. L’esempio più recente è quello di Paola Egonu, la cui carriera attira l’attenzione di molte giovanissime, vogliose di mettersi alla prova e sognare grandi vittorie./nLa visibilità di certi personaggi porta con sé una responsabilità da cui è difficile sottrarsi. Che si voglia o no, il successo espone il campione a una platea sconfinata di tifosi, semplici appassionati e – non da ultimi – schiere di followers prontissimi a commentare e interagire con la star di turno./nUna federazione lungimirante è quella che riesce a sfruttare a proprio vantaggio la popolarità dei suoi atleti per lanciare iniziative che promuovano il proprio sport e, più in generale, il rispetto di determinati valori./n“La maternità è di tutti” l’iniziativa promossa da Federvolley, si muove in questa direzione, e ha come beneficiarie proprio le atlete tesserate: una scelta coerente da parte di un organo che vuole rendere la propria disciplina accessibile e praticabile. In una parola: sostenibile./nDal 2022 infatti, al contributo di maternità erogato dallo Stato a favore di atlete neomamme, si aggiunge un ulteriore assegno versato direttamente dalla Federazione Italiana Pallavolo./nPer 10 mesi, ministero e Federazione offrono un aiuto economico che permette alle tesserate di gestire con maggior serenità un periodo delicato, che porta con sé inevitabili cambiamenti./nUna misura economica, quindi, ma ancor di più un messaggio sociale che in altri campi ancora fatica a trovare spazio. Tante, troppe volte diventare madri porta, accanto allo scombussolamento dell’essere creatrice di una nuova vita, anche difficoltà nel reinserimento nel mondo lavorativo, in una perenne ricerca di equilibrio tra esigenze familiari e professionali./nSostenibilità non vuol dire solo avere una gestione efficiente del ciclo dei rifiuti generati dal pubblico di un palazzetto, o collaborare con associazioni che aiutano i bisognosi. Si comincia a essere sostenibili in “casa propria”, garantendo alle proprie squadre la possibilità di esprimersi al meglio./nL’impegno federale verso le proprie tesserate, lungi dall’essere la soluzione a tutti i problemi, è però un tassello importante, un messaggio con un duplice obiettivo: in prima istanza tutelare le atlete e dare un aiuto concreto nei primi mesi di una nuova fase della loro vita. Più in generale, mostrare coerenza con i valori da trasmettere all’esterno./nLa credibilità e il peso specifico di certi messaggi si iniziano a misurare alla fonte. Una Federazione che tutela innanzitutto le proprie atlete ha maggiore autorevolezza quando poi si rivolge all’esterno./nLa sostenibilità comincia a casa: un modo per dire ai propri tifosi “si può fare”.",
      "date": "Mar, 25 Giu 2024",
      "url": "https://www.sportefinanza.it/2024/06/25/federvolley-neomamme-sostenibilita/",
      "author": "MARIO RUCANO",
      "imgLink": "https://www.sportefinanza.it/wp-content/uploads/2024/06/ItalVolley_femminile.webp"
    },
    {
      "id": "0.9292009121613655",
      "title": "Chi è Jovan Kirovski, il nuovo Sport Development Director del Milan",
      "excerpt": "Chi è il responsabile di Milan Futuro, scelto direttamente da Ibrahimovic per il progetto della seconda squadra rossonera.",
      "body": "Zlatan Ibrahimovic, Partner Operativo e Advisor del fondo RedBird, ha presentato nella giornata di oggi il nuovo Sport Development Director del Milan. Si tratta di Jovan Kirovski, voluto fortemente dall’ex attaccante svedese come responsabile del progetto Milan Futuro, la seconda squadra rossonera che nel 2024/25 giocherà il campionato di Serie C./nIn occasione della conferenza stampa insieme al tecnico dell’Under 23, Daniele Bonera, Ibrahimovic ha spiegato che Kirovski «sarà responsabile della crescita dell’academy. Farà mercato e avrà responsabilità da Milan Futuro in giù. Serviva uno che ha la nostra stessa ambizione e visione, che parla la nostra stessa lingua, e che ha le nostre stesse idee»./n/n«Non dico che prima non ci fosse. Noi lavoriamo in alto e Kirovski lavora sotto di noi. È importante la visione e quello che vogliamo dai giocatori. Lo conosco personalmente, ho visto in America come lavora. Se non ci avessi creduto oggi non sarebbe stato qua. Vogliamo avere profili di alto livello in ogni area del club, sportiva e non. Vogliamo essere i migliori in tutti. Vogliamo fare il massimo possibile», ha spiegato l’ex calciatore./nMa chi è Jovan Kirovski? Nato a Escondido, in California, nel 1976, Kirovski è stato un calciatore e Direttore Tecnico dei Los Angeles Galaxy in MLS (Major League Soccer), oltre che il primo calciatore americano a vincere una UEFA Champions League. Ha vinto la MLS Championship come calciatore, collaboratore e come Direttore Tecnico./nKirovski, nel 1992, è stato selezionato per giocare nelle giovanili del Manchester United dove è rimasto fino al 1996. L’anno successivo ha firmato per il Borussia Dortmund trasferendosi in Bundesliga per quattro stagioni. In Germania, con il Dortmund ha vinto la Champions League nella stagione 1996/97. Nella stagione 1998/99 si è trasferito in prestito al Fortuna Köln. Nel 2000 è passato invece allo Sporting CP, in Portogallo; dopo una stagione è tornato in Inghilterra al Crystal Palace./nNel Regno Unito ha giocato anche per il Birmingham City, esperienza dopo la quale ha deciso di fare ritorno negli Stati Uniti, firmando per i Los Angeles Galaxy. In MLS, Jovan Kirovski ha intrapreso diverse esperienze per fare poi ritorno a Los Angeles, dove con i Galaxy nel 2011 ha vinto la MLS Cup. Kirovski ha dato l’addio al calcio giocato nel gennaio del 2012, ma è rimasto all’interno dello staff tecnico dei LA Galaxy come assistant coach./nL’anno successivo è stato nominato Direttore Tecnico del club, in cui nel marzo 2018 si è trasferito proprio lo stesso Zlatan Ibrahimović. Per i Los Angeles Galaxy, Jovan Kirovski ha seguito ogni aspetto del club contribuendo allo sviluppo dei talenti all’interno dell’Academy, passando per la Seconda Squadra fino alla Prima Squadra. A livello internazionale, Kirovski ha debuttato con la Nazionale USA all’età di 18 anni, il 19 ottobre del 1994, nella gara contro l’Arabia Saudita. Ha partecipato anche ai giochi Olimpici del 1996 e alle edizioni delle FIFA Confederations Cup 1999 e 2003.",
      "date": "Gio, 4 Lug 2024",
      "url": "https://www.calcioefinanza.it/2024/07/04/chi-e-jovan-kirovski-sport-development-director-milan/",
      "author": "REDAZIONE",
      "imgLink": "https://www.calcioefinanza.it/wp-content/uploads/2023/04/ac-milan-unveils-casa-milan.jpg"
    },
    {
      "id": "0.9538054539978486",
      "title": "La lezione delle ATP Finals: quando la sostenibilità è un gioco di squadra",
      "excerpt": "L’atto finale della stagione tennistica internazionale che dal 2021 viene organizzate a Torino, rappresenta un esempio concreto di sostenibilità declinata su una manifestazione sportiva.",
      "body": "L’espressione “a 360 gradi” è una delle più inflazionate nel gergo giornalistico e nella vita di tutti i giorni: un riferimento circolare spesso esagerato ed eccessivo, associato a fatti, gesti e ragionamenti con un raggio d’azione decisamente più ristretto. Se questo è vero in molti ambiti, lo è ancor di più quando si parla di sostenibilità: non sempre il peso specifico di certi interventi corrisponde alle pompose dichiarazioni di intenti degli organizzatori./nCi sono poi le eccezioni, o più semplicemente azioni che sono coerenti con il loro proposito, i cui effetti si riverberano davvero in direzioni diverse.\nEventi sportivi che, con la loro organizzazione, coinvolgono una pluralità di soggetti pubblici e privati in una vera e propria compartecipazione all’obiettivo finale: quello di avere una competizione, per l’appunto, sostenibile./nÈ il caso delle Nitto ATP Finals, l’atto finale della stagione tennistica internazionale che dal 2021 vengono organizzate a Torino dalla Federazione Italiana Tennis e Padel (FITP)./nGli incontri si svolgono al Palasport Olimpico (oggi Inalpi Arena, già Pala Alpitour), l’arena al coperto più grande di Italia.\nL’ultima edizione ha visto il successo di Novak Djokovic su Jannik Sinner, pochi mesi prima del sorpasso dell’italiano al numero 1 della classifica ATP./nGià dalla propria mission l’impianto si presenta come “la venue degli eventi sostenibili”, con espliciti riferimenti a un uso efficiente delle fonti energetiche e un approccio plastic free che mira a eliminare l’utilizzo di plastica monouso durante le manifestazioni ospitate./nMa è tutta la città ad essere interessata dall’evento: portatori di interesse tra loro diversi ma accomunati da principi di efficienza e sostenibilità riscontrabili prima, durante e dopo le Finals./nGià dall’edizione del 2022 tutta la comunicazione legata al programma di giornata è stata resa disponibile solo in formato digitale. Parallelamente si è incentivato l’utilizzo di QR code e codici a barre per l’accesso all’impianto, con risultati di tutto rispetto: il 77% degli ingressi è avvenuto con questa modalità./nUno dei temi più impattanti in termini di sostenibilità degli eventi è quello della mobilità: la carbon footprint derivante dalla logistica in entrata e in uscita da qualsiasi evento di massa è un puzzle di difficile soluzione.\nLa sensibilizzazione all’uso di mezzi pubblici o a forme di mobilità leggera rischia di rimanere lettera morta, a meno di non coinvolgere altri tasselli del mosaico per creare una figura di senso compiuto./nRagion per cui FITP ha sottoscritto una partnership con GTT (Gruppo Torinese Trasporti, l’azienda municipalizzata che gestisce il trasporto pubblico di Torino e provincia) grazie alla quale i possessori di biglietto per le Nitto Finals hanno potuto viaggiare gratuitamente sui mezzi pubblici da e verso la sede dell’evento./nLa flotta di auto ufficiali usate dall’organizzazione è stata inoltre costituita interamente da veicoli elettrici o ibridi./nAnche sull’hospitality si è lavorato per minimizzare gli sprechi e promuovere stili di vita sani, proponendo opzioni vegetariane e vegane nei menu a disposizione, e donando le eccedenze di ogni giornata a Banco Alimentare./nUn’applicazione concreta del principio di economia circolare./nL’organizzazione di qualsiasi evento deve confrontarsi un “elefante nella stanza”: il ripristino delle aree occupate e l’utilizzo delle infrastrutture alla conclusione del torneo. In una sola parola: la legacy./nIl Palasport Olimpico è una prima dimostrazione di un’eredità positiva: costruito per i Giochi invernali di Torino 2006, da quasi vent’anni ospita eventi sportivi e artistici di livello internazionale./nMa anche le Nitto Finals hanno un impatto positivo, a partire dalla seconda vita che viene concessa ai materiali tecnici utilizzati.\nLe palline da tennis usate nei giorni del torneo vengono riciclate per diventare suole di scarpa. I materiali di personalizzazione utilizzati nella venue o sui mezzi pubblici per sponsorizzare l’evento vengono invece trasformati per la realizzazione di altri prodotti./nUn ultimo esempio di sinergia tra soggetti pubblici e organizzatori è dato dall’accordo con in Comune di Torino, grazie al quale si è provveduto a ripristinare aree verdi pubbliche a beneficio della cittadinanza./nIn un contesto di azioni concrete come queste, anche l’efficacia di campagne di sensibilizzazione a margine dell’evento ne esce rafforzata, dando all’intera comunicazione una maggiore credibilità. Parole con un peso specifico visibile a tutti e figlio degli interventi portati a termine nel corso delle settimane precedenti e successive al torneo./nA conferma della sinergia tra soggetti diversi che concorrono allo stesso risultato, le parole di Angelo Binaghi. A conclusione dell’edizione 2023 delle Nitto Finals, il Presidente FITP ha ricordato l’analisi svolta da OpenEcomonics: un impatto sociale quantificato in 266 milioni, con un ritorno sociale sull’investimento altissimo pari a 4,7 euro per ogni euro investito./nEcco uno dei casi in cui l’espressione “a 360 gradi” può essere usata in maniera corretta.",
      "date": "Mar, 2 Lug 2024",
      "url": "https://www.sportefinanza.it/2024/07/02/atp-finals-sostenibili/",
      "author": "MARIO RUCANO",
      "imgLink": "https://www.sportefinanza.it/wp-content/uploads/2023/11/ATPFinals20231117NC552.jpg"
    },
    {
      "id": "0.8099991743685172",
      "title": "Abodi: «Gravina? Bisogna assumersi la responsabilità degli errori»",
      "excerpt": "Il ministro per lo Sport commenta l’eliminazione della Nazionale da EURO 2024: «È stata un’immagine oggettivamente traumatica e umiliante».",
      "body": "Lo sport italiano, mentre si gode un Wimbledon ricco di atleti che stanno tenendo alto il Tricolore e si prepara ad affrontare i Giochi Olimpici di Parigi, non può non riflettere sulla delusione arrivata dalla Nazionale di calcio agli ultimi Europei che sono ancora in corso in Germania./nL’eliminazione dell’Italia, campione in carica, di Luciano Spalletti contro la Svizzera ha provocato più di scontento nei vertici del calcio italiano, ma in generale dello sport. Fra questi c’è anche il ministro Andrea Abodi che ha definito la debacle degli Azzurri «un’immagine oggettivamente traumatica e umiliante». Un commento che viene così spiegato all’edizione odierna de Il Foglio: «Una Nazionale che alza bandiera bianca, mettendo in campo una resa incondizionata, è il manifesto di un problema che non si può continuare a nascondere»./n/n«Il calcio italiano – continua Abodi – ha le sue luci, ma è condizionato dalle tante contraddizioni. Ma per provare a superarle, ciò da cui bisogna partire è, per cominciare, l’autoanalisi, l’autocritica e l’assunzione di responsabilità. Se c’è qualcuno che sbaglia e fallisce, ci deve essere qualcuno che sa assumersi la responsabilità dell’errore»./nIl riferimento, come è facilmente individuabile, è al presidente della FIGC Gabriele Gravina, ma non è rivolto solamente a lui: «La Nazionale italiana, da molto tempo, sta attraversando una crisi sistemica. E in questa crisi pesa anche il fatto che nella Federcalcio italiana vi sono degli equilibri che penalizzano la promozione del talento e della competitività. Ed è complicato che la Federazione possa pensare al futuro del calcio italiano condizionata dagli interessi di parte, quelli delle singole componenti, senza ragionare sugli interessi del sistema, con una visione organica che coinvolga tutti, tenendo conto della capacità di apporto. Sono convinto che la Serie A debba esser messa nella condizione di essere più competitiva, anche mutuando il modello della Premier League inglese, contando più di quanto conti ora nei processi decisionali della Federcalcio»./n«Il presidente Gravina ha ritenuto sufficiente – continua il ministro per lo Sport e per i Giovani –, anticipare la data delle elezioni, senza un opportuno e auspicabile confronto in Consiglio federale. Con le debite proporzioni, come ha fatto il presidente francese Macron. Le ragioni, quindi responsabilità, siano evidentemente tecniche, nel senso più ampio del termine. Il commissario tecnico, Luciano Spalletti, può dare un contributo importante per spiegare perché, secondo lui, siamo tornati a casa così presto e come si può andare avanti, perché è evidente che qualcosa che non ha funzionato non solo dal punto di vista delle scelte, ma anche dal punto di vista della sintonia tra allenatore, team, giocatori»./nSui giovani: «All’Italia manca il sistema con cui si individuano, allenano e valorizzano i talenti individuali, con il quale si allenano i giovani ai fondamentali del calcio, tanto più quando ci si trova di fronte a un ragazzo con i numeri. Si ci concentra troppo sul modo in cui i giocatori devono stare in campo, sugli aspetti funzionali, e meno sul modo in cui i giocatori devono trattare il pallone. Se si ritiene opportuno dare alle seconde squadre di club di A la possibilità di competere anche per una promozione, non vengano posti limiti come in altri paesi europei, pur nella diversità delle storie e dei contesti»./n«I ricavi della Serie A non crescono – analizza Abodi –, penalizzando anche la mutualità di sistema, e si allarga la forbice rispetto a quelli dei principali paesi europei. Per quanto riguarda i diritti audiovisivi, il ciclo che si è appena chiuso ha permesso di raccogliere dal mercato circa 1,3 miliardi di euro, in Italia e all’estero. L’Inghilterra ha volumi più di quattro volte superiori. La Spagna ha volumi due volte superiori. 15 anni fa eravamo tutti alla pari. E se l’Italia è cresciuta meno degli altri bisogna capire se esiste o no un problema di carattere industriale: io dico di sì. C’è un problema di pirateria molto grave, e lo stiamo contrastando come non mai e non ci fermeremo perché la pirateria alimenta l’economia criminale ed è bene che lo sappiano gli acquirenti del pezzotto. C’è anche un problema di stadi, importante, e anche qui stiamo intervenendo, con nuovi strumenti anche finanziari che agevolino i club e i comuni proprietari degli impianti»./n«Ma più in generale vedo un problema legato alla capacità dei club di costruire un rapporto più forte e prolifico con i tifosi, e vedo una volontà da parte degli stessi club di restare intrappolati all’interno di una serie di intermediazioni che non permettono al calcio italiano di raccogliere, su ogni fronte quello, che potrebbe ottenere, rafforzando la catena del valore: da quello delle partnership, a quello dei diritti audiovisivi, delle opportunità digitali legate anche alla valorizzazione dei dati. E la capacità di dare nuove opportunità alla fantasia nel calcio giovanile, di far crescere i talenti e di renderli competitivi è un problema non solo di organizzazione, ma anche industriale, di business, di capacità di intercettare le nuove domande, nuove esigenze. Il calcio italiano, in tutti i suoi aspetti sportivi, sociali ed economici non vale meno di quello spagnolo. Diamoci dunque quest’obiettivo. Proviamo a imparare da chi fa meglio di noi, facciamo tesoro delle sconfitte, coltiviamo la cultura della collaborazione, poniamoci l’obiettivo di creare valore e superiamo sterili personalismi. Diamo un senso alla brutta pagina che si è consumata a Berlino», ha concluso il ministro.",
      "date": "Gio, 4 Lug 2024",
      "url": "https://www.calcioefinanza.it/2024/07/04/abodi-gravina-errori-nazionale/",
      "author": "REDAZIONE",
      "imgLink": "https://www.calcioefinanza.it/wp-content/uploads/2024/01/abodi-e-gravina.webp"
    },
    {
      "id": "0.7427138765916027",
      "title": "AIA, ufficiale la conferma di Rocchi come designatore di Serie A e B",
      "excerpt": "Insieme al designatore della CAN, sono state decie le nomine dei componenti di ogni singola commissione, del presidente dei comitati regionali e del responsabile del Settore Tecnico.",
      "body": "A meno di una settimana dalla precedente, l’AIA si è riunita anche oggi. Ma se lo scorso incontro era stato organizzato per determinare promozioni e bocciature nelle squadre arbitri, assistenti e addetti al VAR (con una durata complessiva di sei ore), questa nuova riunione ha avuto come focus il futuro del mondo arbitrale. La riunione odierna è iniziata alle ore 10.00 a Roma con l’obiettivo di confermare o cambiare i responsabili, con durata biennale, di CAN A, B, C e D, oltre ai componenti di ogni singola commissione, il presidente dei comitati regionali e il responsabile del Settore Tecnico./nSe per quest’ultima carica si preannuncia un cambio obbligatorio visto la decisione di lasciare di Matteo Trefoloni con la nomina di Domenico Celi, per il designatore delle CAN A e B è stata ufficializzata la conferma di Gianluca Rocchi, che rimarrà in carica fino al termine della stagione 2025/26./n/nMa importante è la questione tempo. Infatti con le elezioni federali fissate da Gabriele Gravina per il prossimo 4 novembre, tutte le componenti federali devono trovare la propria quadra il prima possibile. Proprio per questo, nella riunione di oggi non erano attesi stravolgimenti importanti, con gli incontri dei giorni scorsi che hanno portato a un accordo su vari livelli./nIl presidente Carlo Pacifici, quindi, ha cercato la conferma degli attuali responsabili. Detto di Rocchi, che è in carica da tre anni e potrebbe per regolamento farne altri tre, Ciampi e Pizzi sono stati rispettivamente confermati a capo della CAN C e D. Uno status quo, quindi, che un mese prima del 4 novembre sarà chiamato a nominare il presidente dell’AIA. E anche qui il grande favorito arriva dal passato, con l’attuale presidente Pacifici che dovrebbe andare verso la conferma.",
      "date": "Gio, 4 Lug 2024",
      "url": "https://www.calcioefinanza.it/2024/07/04/aia-nomine-ufficiali-rocchi/",
      "author": "REDAZIONE",
      "imgLink": "https://www.calcioefinanza.it/wp-content/uploads/2024/01/rocchi.webp"
    },
    {
      "id": "0.04771660163386868",
      "title": "De Siervo: «C'è un ricorso sul Mondiale per Club. Temiamo per il numero di gare»",
      "excerpt": "«Quando FIFA e UEFA possono imporre nuove date di fatto comprimono l’attività delle leghe e dei club», ha detto l’AD della Serie A.",
      "body": "«C’è una decisione delle leghe europee, non solo nostra. Tutto il contesto è in fibrillazione, ma non c’è nulla contro un’istituzione ma solo tentativo di partecipare al processo decisionale e a un cambiamento». Lo ha detto l’amministratore delegato della Serie A, Luigi De Siervo a margine della compilazione del calendario del prossimo campionato./nL’AD della Lega ha dunque confermato il ricorso della Serie A, insieme alle altre leghe europee, contro la FIFA per il Mondiale per Club, manifestazione al via nel 2025 e che aumenterà il numero di partite. «Quando FIFA e UEFA possono imporre nuove date di fatto comprimono l’attività delle leghe e dei club», ha sottolineato De Siervo in proposito./n/n«C’è preoccupazione per l’esplosione di gare che le nostre squadre dovranno fare. Abbiamo visto quanto i nostri giocatori fossero sulle gambe all’Europeo. Noi siamo riusciti in modo mirabolante a inserire un solo turno infrasettimanale, ma sacrificando la pausa invernale», ha aggiunto ancora l’amministratore delegato sul tema.",
      "date": "Gio, 4 Lug 2024",
      "url": "https://www.calcioefinanza.it/2024/07/04/de-siervo-ricorso-mondiale-per-club/",
      "author": "REDAZIONE",
      "imgLink": "https://www.calcioefinanza.it/wp-content/uploads/2023/06/de-siervo.webp"
    },
    {
      "id": "0.34719960514974696",
      "title": "Non solo FIGC: dalla Serie A agli arbitri, nei prossimi mesi le elezioni per tutti i presidenti",
      "excerpt": "L’attuale numero uno della Federcalcio, Gabriele Gravina, ha indetto le elezioni federali per il 4 novembre, nonostante il suo mandato scada a marzo 2025. E questo scatena un effetto domino nelle altre componenti federali.",
      "body": "Le elezioni per il prossimo presidente della FIGC sono state convocate dal numero uno attuale della Federcalcio Gabriele Gravina per lunedì 4 novembre 2024, nonostante l’attuale mandato scada a marzo dell’anno prossimo./nAl momento, non si conoscono i candidati in corsa, visto che nemmeno Gravina ha annunciato la sua ricandidatura, ma visto il relativo poco tempo a disposizione, questo punto dovrà essere risolto entro poche settimane. La decisione di Gravina ha anticipato un meccanismo che riguarda tutte le componenti federali, visto che siamo nell’anno olimpico e, in base alle norme del Coni, i presidenti degli enti sportivi vanno rinnovati al termine del quadriennio olimpico./n/nLe componenti chiamate a eleggere i rispettivi presidenti vanno dalle tre leghe professionistiche (Serie A, B e C), alle Associazioni Arbitri, Calciatori e Allenatori, passando per la Lega Nazionale Dilettanti. Oltre al presidente, il prossimo 4 novembre si dovrà eleggere anche il Consiglio federale, con le sette componenti federali dovranno eleggere i propri rappresentanti nel Consiglio Federale./nIn totale nel Consiglio Federale vengono eletti 21 membri, tolti i presidenti di FIGC e AIA, gli altri sono così distribuiti:/nCiascuna delle sette componenti appena elencate vedrà i propri presidente fare parte del Consiglio federale di diritto. Inoltre, tra i rappresentanti della Lega Nazionale Dilettanti deve essere designato almeno un consigliere per ogni area geografica (Nord, Centro e Sud); tra gli atleti devono essere rappresentati, oltre agli uomini e ai calciatori professionisti, sia le donne che i dilettanti. Infine, i due tecnici devono necessariamente essere un uomo e una donna e rappresentare sia i professionisti che i dilettanti./nLa Lega Serie A potrebbe iniziare dopo l’estate il percorso che porterà all’elezione del nuovo presidente. Tuttavia, non sarà necessario che venga eletto prima delle elezioni del presidente FIGC: da un lato perché il presidente di Lega non vota nell’assemblea elettiva (votano solo i 20 presidenti dei club), dall’altra perché è già successo in passato che la Lega Serie A si presentasse all’assemblea FIGC per eleggere il nuovo presidente federale con il numero uno uscente./nLe votazioni in Lega invece non riguarderanno il solo presidente, ma anche per i nuovi consiglieri di Lega, visto cche scadrà il mandato degli attuali ovverosia Rebecca Corsi (Empoli), Luca Percassi (Atalanta), Paolo Scaroni (Milan) e Maurizio Setti (Verona).",
      "date": "Gio, 4 Lug 2024",
      "url": "https://www.calcioefinanza.it/2024/07/04/elezioni-componenti-federali-presidenti/",
      "author": "REDAZIONE",
      "imgLink": "https://www.calcioefinanza.it/wp-content/uploads/2024/01/20230302_FT_BusinessOfFootballSummit-1157-scaled.jpg"
    },
    {
      "id": "0.6432704858775075",
      "title": "La novità della Serie A 2024/25: le ultime due giornate saranno in contemporanea",
      "excerpt": "Nell’ultimo campionato solamente l’ultima giornata ha goduto di questo criterio, che si rispetterebbe anche con le partite divise in diversi blocchi ma seguendo gli interessi in classifica delle varie squadre.",
      "body": "La Serie A ha sollevato il sipario sulla stagione 2024/25 quest’oggi con il sorteggio del calendario per il prossimo campionato che inizierà sabato 17 agosto alle ore 18.30 con i campioni in carica dell’Inter che esordiranno a Marassi contro il Genoa./nPer il prossimo campionato, la Lega Serie A ha deciso che, a differenza della scorsa stagione, anche la penultima giornata, insieme all’ultima, dovrà sottostare alla regola della contemporaneità, come si legge nel comunicato: «La 37esima e la 38esima giornata si disputano rispettivamente domenica 18 maggio 2025 e domenica 25 maggio 2025, con inizio alle ore 15.00 (10 gare in contemporanea)»./n/nAnche se esiste una eccezione che porterebbe queste due giornata a disputarsi in differenti blocchi, come accaduto per l’ultimo turno dello scorso campionato. «Tuttavia, le 10 gare di ciascuna giornata potranno essere disputate in più blocchi rispettando la contemporaneità delle gare tra squadre con il medesimo interesse di classifica e assecondando eventuali richieste di anticipo in funzione dell’eventuale partecipazione alle Finali delle competizioni Europee», si legge nel comunicato della Lega./nUna eventualità che il calcio italiano si augura e che significherebbe avere almeno una formazione presente in una delle tre finali, cosa è accaduta negli ultimi due anni con il record assoluto del 2021/22 quando Inter, Roma e Fiorentina arrivarono all’ultimo atto, rispettivamente, di Champions, Europa League e Conference. Tornando al campionato 2024/25, ecco di seguito le partite sorteggiate quest’oggi sia per la penultima che per l’ultima giornata./n37esima giornata:/n38esima giornata:",
      "date": "Gio, 4 Lug 2024",
      "url": "https://www.calcioefinanza.it/2024/07/04/serie-a-ultime-partite-in-contemporanea/",
      "author": "REDAZIONE",
      "imgLink": "https://www.calcioefinanza.it/wp-content/uploads/2024/04/fbl-ita-seriea-roma-ac-milan-2-e1712841499529.webp"
    },
    {
      "id": "0.43703868344689345",
      "title": "Cessione del Milan e non solo, le cause vinte da Elliott contro Blue Skye",
      "excerpt": "Quella scritta in Italia in questi ultimi giorni è solo l’ultima pagina di uno scontro aperto in diverse parti del mondo.",
      "body": "Nei giorni scorsi Calcio e Finanza ha svelato che il fondo Elliott – assistito dall’avvocato Giuseppe Lombardi, Partner, e dall’avvocato Pietro Fogari di BonelliErede – ha vinto una causa contro Blue Skye. La società guidata da Salvatore Cerchione e Gianluca D’Avanzo si era rivolta nel mese di marzo al Tribunale di Milano per ottenere che quest’ultimo dichiarasse che Project RedBlack e Rossoneri Sport Investment avevano costituito una “società super de facto” domiciliata in Italia, e che tale società fosse insolvente./nRossoneri Sport Investment era il veicolo che controllava il Milan e il cui 100% era controllato a sua volta da Project Redblack (della quale il 4,27% si trovava nelle mani di Blue Skye). L’azione legale in questione fa parte di una serie di contenzioni avviati proprio da Blue Skye non soltanto in Italia, ma anche negli USA, passando per il Lussemburgo e Hong Kong, tutti legati alla cessione del club rossonero alla RedBird Capital di Gerry Cardinale./n/nBlue Skye ha perso questa causa avviata a Milano ed è stata condannata al pagamento delle spese legali rispettivamente a ciascuno di Project RedBlack, Rossoneri Sport Investment e Arena Investor (società guidata da Dan Zwirn che negli anni ha fornito capitale per alcune operazioni anche a Blue Skye e che si è sempre schierata dalla parte di Elliott nell’operazione con RedBird)./nLa Corte ha ritenuto che non esista alcuna base di fatto o di diritto per dichiarare l’esistenza di una “società super de facto” e per la quale Project Redblack o Rossoneri Sport Investment possano essere considerati insolventi ai sensi del diritto italiano./nSi tratta solamente dell’ultimo di una serie di contenziosi avviati da Blue Skye in diverse parti del mondo a proposito della cessione del Milan da Elliott alla RedBird Capital di Gerry Cardinale, che ha rilevato il club rossonero per una valutazione di 1,2 miliardi di euro. Per la transazione il fondo ha investito 600 milioni di capitale, siglando al contempo un “vendor loan” da 585 milioni di euro circa./nGià nel mese di settembre del 2022 Blue Skye aveva cercato di ottenere una ingiunzione a Milano per impedire la vendita del club a RedBird. I legali della società avevano però rinunciato al ricorso col quale chiedevano, tra le altre cose, che il giudice adottasse un provvedimento d’urgenza per inibire la “esecuzione” degli accordi sulla cessione del Milan da Elliott al fondo di Cardinale./nIl ricorso era stato presentato prima che i rappresentanti di Blue Skye sapessero che era stata completata l’operazione. E un’iniziativa cautelare di questo genere non si può portare avanti se la vendita è già stata realizzata. Nell’occasione, la società di Cerchione e D’Avanzo aveva dovuto pagare 5.000 euro a Project RedBlack e a Rossoneri Sport Investment./nNel maggio del 2023, Blue Skye ha cercato invece di ottenere un’ampia documentazione al Tribunale di New York sulla cessione del club rossonero. Nonostante in genere tali richieste vengano accettate, questa di Blue Skye non ha avuto successo. A RedBird non è stato richiesto di fornire alcun documento, mentre a Elliott è stato richiesto di fornire solo una disclosure molto limitata./nNel mese di luglio di quest’anno Calcio e Finanza ha svelato invece che una nuova richiesta di documenti è stata negata dal Consiglio di Stato. Blue Skye aveva chiesto alla FIGC di «prendere visione e/o estrarre copia di tutti i documenti presentati nel mese di settembre 2022 da ACM BIDCO e/o AC MILAN […] presso la FIGC volti ad attestare la sussistenza dei requisiti di onorabilità e solidità finanziaria in capo agli acquirenti delle azioni di AC Milan»./nA fronte del rifiuto della FIGC di fornire tali documenti, Blue Skye si era rivolta al TAR del Lazio che le aveva dato ragione. Questa sentenza è stata appellata però dal proprietario di RedBird Gerry Cardinale, dall’AD rossonero Giorgio Furlani e da ACM BidCo B.V. Il Consiglio di Stato ha accolto questo ricorso sottolineando nella sua sentenza che «non sussiste l’interesse all’accesso documentale in capo a Blue Skye»./nRisale invece a settembre 2023 la notizia di un procedimento legale in Lussemburgo da parte del fondo Elliott contro Blue Skye. Secondo quanto riportato all’epoca dall’agenzia di stampa Reuters, presentando un atto di accusa penale privata, chiamato “citation directe” in Lussemburgo, Elliott ha accusato Blue Skye Financial Partners e i suoi rappresentanti di reati tra cui ricatto, estorsione e false dichiarazioni fraudolente a sostegno delle sue azioni legali contro la vendita. L’udienza è prevista per il prossimo 24 novembre./n /n/nInfine, prima dell’ultima “sconfitta” in Italia, nel mese di novembre un tribunale di New York si è dichiarato pronto a sanzionare Blue Skye per la violazione di alcuni accordi sulla disclosure forzata di una serie di documenti per un procedimento in Italia. Per quanto riguarda invece l’indagine penale italiana, da sottolineare che le autorità italiane non hanno mai preso contatto con il fondo Elliott e che a proposito di una presunta “bancarotta fraudolenta” l’ultima sentenza ha stabilito che non c’è stata alcuna bancarotta.",
      "date": "Dom, 19 Nov 2023",
      "url": "https://www.calcioefinanza.it/2023/11/19/elliott-cause-blue-skye/",
      "author": "REDAZIONE",
      "imgLink": "https://www.calcioefinanza.it/wp-content/uploads/2023/04/ac-milan-unveils-casa-milan.jpg"
    },
    {
      "id": "0.3904090417044191",
      "title": "La favola Eintracht: come la capitale Ue della finanza è ora da Champions",
      "excerpt": "Che cosa c’è dietro la favola sportiva del club tedesco? Ecco come funziona il business model dell’Eintracht Francoforte: il circolo virtuoso che ha consentito al club di progredire nel suo percorso a tappe di successi sportivi, ma senza fare il passo più lungo della gamba.",
      "body": "/nL’autore è Senior Financial Stability Expert presso la Banca Centrale Europea. Tutte le opinioni espresse sono esclusivamente personali e non impegnano in alcun modo la Banca Centrale Europea né altri o enti ai quali l’autore è affiliato./nIm Herzen von Europa, nel cuore dell’Europa, come recita l’inno dell’Eintracht Francoforte. Sono le 22:53 di martedì 1 novembre 2022 quando una città intera nel cuore dell’Europa trattiene il respiro. Mancano sessanta secondi alla fine dei minuti di recupero di Sporting Lisbona–Eintracht Francoforte, valevole per la sesta ed ultima giornata del girone D della fase a gruppi della UEFA Champions League 2022-2023, e lo Sporting Lisbona sta per battere un calcio d’angolo. In contemporanea, le altre due squadre dello stesso girone si stanno sfidando in Francia, con il Tottenham di Antonio Conte che fa visita all’Olympique Marsiglia. Il girone D è decisamente avvincente, anzi il più avvincente della Champions di questa stagione, con tutte le quattro squadre ancora in corsa per la qualificazione agli ottavi. L’Eintracht è in vantaggio per 2 a 1 e non ha bisogno di fare calcoli: l’unico risultato per proseguire l’avventura in Champions è la vittoria nella capitale portoghese./n/nAppena l’arbitro fischia la fine della partita di Lisbona, la gioia può esplodere nel settore tedesco dello stadio José Alvalade ed anche, a oltre 2000 km di distanza, a Francoforte. Per l’Eintracht si tratta di un nuovo storico traguardo – difficilmente immaginabile fino a non troppi anni fa. Basti pensare alle quattro retrocessioni in 2. Bundesliga, la serie B tedesca, tra il 1996 (prima retrocessione in assoluto nella storia del Club) e il 2011, dopo buoni risultati nella prima metà degli anni ’90; oppure, in tempi più recenti, allo spareggio del 2016 con il Norimberga, valevole per la permanenza in Bundesliga – risolto al 66° della partita di ritorno da uno storico gol di Seferovic che consentì all’Eintracht di rimanere nell’élite del calcio tedesco e di poter così iniziare a gettare le fondamenta dei successi degli ultimi anni./nTra il gol di Seferovic contro il Norimberga nel maggio 2016 e il fischio finale di Lisbona nel novembre 2022, l’Eintracht ha vissuto una favola calcistica a tappe. Nel 2017 raggiunge la finale della DFB-Pokal, l’equivalente della nostra Coppa Italia, perdendola contro il Borussia Dortmund; nel 2018 invece la vince, trionfando a Berlino contro il club pià blasonato di Germania, il Bayern Monaco. In Bundesliga, le aquile di Francoforte riescono dopo oltre 20 anni a stazionare stabilmente nella parte sinistra della classifica, e dopo alcune partecipazioni all’Europa League l’Eintracht riesce addirittura a vincerla compiendo una straordinaria impresa sportiva, eliminando il Barcellona ai quarti di finale nel fortino del Camp Nou e poi vincendo la finale di Siviglia ai rigori contro i GlasgowRangers . Il trionfo di Siviglia consente alla squadra di Francoforte di alzare nuovamente al cielo una coppa europea dopo 42 anni, dato che nel 1980 aveva conquistato la Coppa UEFA. La vittoria di Siviglia permette inoltre all’Eintracht di staccare il biglietto per la sua prima storica partecipazione alla Champions League nella stagione 2022/2023./nLa recente storia dell’Eintracht Francoforte è dunque una favola sportiva. Ma nel calcio di oggi, si sa, le favole sportive difficilmente sono prodotte da una “semplice” alchimia di squadra dell’“anno buono”, o dal genio di uno o due giocatori, o ancor meno da una serie di fortunati episodi. Al contrario, serve programmazione, non solo di stagione in stagione, ma nel medio e lungo termine. La solidità economico-finanziaria non è naturalmente l’unica dimensione da considerare, ma è estremamente rilevante ed è anzi condizione spesso necessaria sebbene non sufficiente per vincere scudetti e alzare coppe. Per questa ragione, la recente storia economico-finanziaria dell’Eintracht può aiutare a capire meglio alcuni tra i principali ingredienti della ricetta del successo delle aquile di Francoforte.  /nNel decennio 2006-2016 lo stato patrimoniale e il conto economico dell’Eintracht Frankfurt Fuβall AGnon presentano particolari scossoni (la fonte dei dati di stato patrimoniale e conto economico utilizzati in questo articolo sono i documenti finanziari dell’Eintracht Frankfurt Fuβall AG dal 2006 al 2021, che si riferiscono agli anni solari, nda). La dimensione dello stato patrimoniale resta relativamente stabile, con una media di circa 35 milioni di euro (massimo di 46,5 milioni di euro nel 2008) e il conto economico riporta utili o perdite relativamente contenuti (con una media utili positiva pari a circa 0,5 milioni di euro, con il risultato migliore nel 2006, 7,9 milioni di euro, e la perdita maggiore nel 2012, 5,9 milioni di euro)./nLa storia – sia sportiva che economico-finanziaria – cambia però nel 2016: dopo l’avvicendamento in panchina a marzo, con l’arrivo di Niko Kovač che porterà la squadra alla salvezza nel mese di maggio, a giugno Fredi Bobic viene nominato direttore sportivo, carica che ricoprirà fino al maggio 2021 (curiosità: Bobic è uno dei campioni d’Europa con la nazionale tedesca nel 1996, in campo durante la partita del girone contro l’Italia terminata 0-0 che portò all’eliminazione degli azzurri)./nCon il nuovo corso, il Club abbraccia una nuova filosofia basata tra le altre cose sull’investimento nei talenti calcistici e sulla loro valorizzazione e sul rafforzamento del dipartimento di scouting, invece che sui parametri zero: se negli anni precedenti si era rivelato difficile sostituire adeguatamente i talenti in uscita, la capacità di rinnovare la squadra preservandone ed anzi aumentandone la competitività diventa uno dei principali punti di forza dell’Eintracht. Come vedremo, i numeri illustrano bene questo cambio di paradigma./nA partire dal 2017 la dimensione dello stato patrimoniale dell’Eintracht aumenta significativamente, fino a raggiungere i 200,2 milioni di euro nel 2019, oltre cinque volte il valore del 2016 (39,5 milioni), sulla spinta di maggiori investimenti nei giocatori. L’aumento è stato infatti guidato in particolare dal maggiore valore dei cartellini dei calciatori, che quasi raddoppia nel 2018 (46,2 milioni di euro) rispetto all’anno precedente (25,9 milioni di euro), e poi raddoppia nel 2019 rispetto al 2018 grazie a investimenti record nei cartellini per 84,5 milioni di euro nel 2019, attestandosi a 92,1 milioni di euro, oltre otto volte il valore registrato solo tre anni prima, nel 2016 (10,8 milioni di euro)./nInoltre, dal 2019 le immobilizzazioni materiali sono aumentate significativamente grazie all’investimento per la creazione del ProfiCamp, una moderna struttura polifunzionale nei pressi del Deutsche Bank Park del valore di 34,1 milioni di euro, che dal settembre 2021 funge da nuova “casa” dell’Eintracht con una serie di funzioni e servizi che vanno dalle strutture sportive alla sede degli uffici. Il ProfiCamp è situato, naturalmente, nella via “Im Herzen von Europa”; come ulteriore omaggio alla proiezione europea del Club, le sale riunioni portano il nome di avversarie dell’Eintracht in precedenti edizioni delle competizioni europee, tra le quali anche la Juventus./nL’espansione del bilancio negli anni più recenti è stata finanziata in parte da un aumento dei mezzi propri e in parte da un aumento delle altre passività e in particolare dei debiti, riconducibili prima alla campagna trasferimenti nel 2019, ma successivamente a debiti verso banche contratti in parte per esigenze legate alla crisi Covid ma in parte anche per finanziare l’importante investimento infrastrutturale nel ProfiCamp. È importante notare che fino al 2020 il Club non aveva debiti bancari, ai quali è stato fatto ricorso solo a causa di eventi straordinari (Covid) e investimenti infrastrutturali. A fine 2021 i debiti bancari ammontavano a 52,3 milioni di euro (circa un terzo del totale del passivo)./nDa un punto di vista patrimoniale, grazie tra le altre cose all’utile record di circa 36,8 milioni di euro registrato nel 2019 e ad un aumento di capitale di 15 milioni di euro nell’aprile 2018, l’Eintracht aveva nel 2019, prima della crisi Covid, un rapporto tra mezzi propri e totale di bilancio del 34%. Nell’aprile del 2021 il Club ha poi provveduto ad un nuovo aumento di capitale di 21,7 milioni di euro, che ha attutito ma non eliminato l’effetto sul patrimonio della crisi Covid: dopo le perdite per 37,1 milioni di euro nel 2020 e per 9,9 milioni di euro nel 2021, legate in larga misura al crollo dei ricavi da matchday, nel corso del 2022 il rapporto tra mezzi propri e totale di bilancio è sceso al 4,1%. Considerando i rapporti patrimoniali raggiunti negli anni precedenti (generalmente superiori al 20% o 30%), è lecito immaginare che la situazione patrimoniale possa essere rafforzata nuovamente nel breve e medio termine./nPer quanto riguarda il conto economico, il Club ha fatto registrare un picco di 308,8 milioni di euro di ricavi totali nel 2019, un valore triplicato rispetto al 2016. Dopo un’inevitabile frenata durante la crisi Covid, con 151,8 milioni di ricavi nel 2020, i ricavi totali hanno nuovamente superato i 200 milioni nel 2021, attestandosi a 212,9 milioni di euro – più del doppio del valore del 2016 (103,6 milioni) e circa tre volte e mezzo rispetto ai 61,5 milioni di euro del 2011, dieci anni prima. /n/nI ricavi da cessione dei calciatori hanno svolto un ruolo chiave. Nel 2019, con la vendita di Luka Jović al Real Madrid (circa 60 milioni di euro) e di Sébastien Haller al West Ham (50 milioni di euro) il Club registra ricavi totali per trasferimenti pari a 111,4 milioni di euro, che contribuiscono al valore record di 308,8 milioni di euro di ricavi complessivi. Il precedente valore più alto dei ricavi per trasferimenti (circa 16 milioni di euro) era stato registrato l’anno precedente, nel 2018, e negli anni ancora precedenti il valore era sempre stato quasi sempre inferiore ai 10 milioni (questi numeri sui ricavi da trasferimenti sono disponibili “al lordo”, non sono cioè i valori delle plusvalenze; i valori residui dei cartellini dei calciatori ceduti sono inclusi tra le voci di costo)./nI 111,5 milioni di euro di ricavi per trasferimenti nel 2019 rappresentano dunque un passaggio estremamente importante nella storia finanziaria recente dell’Eintracht. Il trend positivo del calciomercato in uscita per l’Eintracht sembra peraltro continuare – basti pensare ai 40,2 milioni di ricavi del 2021 (da segnalare il trasferimento di André Silva al Lipsia per 23 milioni di euro nell’estate del 2021, dopo che l’Eintracht lo aveva acquistato dal Milan nel settembre del 2020 per 3 milioni di euro), e al più recente trasferimento nella Torino bianconera di Filip Kostić nell’agosto del 2022 ad un valore più che doppio rispetto ai circa 6 milioni di euro del passaggio dall’Amburgo all’Eintracht nel luglio 2019./nDal lato dei ricavi un’altra componente importante è stata quella dei diritti TV, passati dai 35 milioni di euro del 2016 ai 101,8 milioni di euro del 2021 (principale voce di ricavo nel 2021, pari a circa il 48% dei ricavi totali) – una crescita naturalmente sostenuta anche dalle partecipazioni alle competizioni europee. Anche i ricavi di marketing e sponsorizzazioni sono aumentati significativamente, dai 32,9 milioni del 2016 ai 46,8 milioni del 2021. Inoltre, la costituzione nel 2020 di una società controllata al 100% che si occupa della gestione e commercializzazione dello stadio (di proprietà della città) e delle aree e strutture limitrofe ha contribuito a supportare ulteriormente i ricavi (è da segnalare anche che la capienza del Deutsche Bank Park passerà presto da 51.500 a circa 60.000 spettatori). Infine, alla società controllata al 100% EintrachtTech, creata nel 2019, sono affidate le funzioni relative alla digitalizzazione, considerata dalla società una dimensione fondamentale anche per lo sviluppo economico del Club./nA fronte di ricavi totali più che raddoppiati tra il 2016 e il 2021, i costi operativi hanno avuto una variazione percentuale analoga nello stesso periodo, passando dai 107,2 milioni di euro del 2016 ai 221,8 milioni di euro del 2021. Gli ammortamenti, legati in misura preponderante ai cartellini dei calciatori, hanno rappresentato una quota relativamente contenuta dei costi operativi (in media il 10% tra il 2016 e il 2021). Naturalmente i costi del personale – e in particolare dei giocatori – rivestono un ruolo cruciale per il controllo dei costi./nAnche se per l’Eintracht i costi del personale sono raddoppiati tra il 2016 e il 2021, da 48,9 milioni a 97,6 milioni, e quasi quadruplicati in dieci anni (26 milioni nel 2011), questa crescita non è andata a discapito della sostenibilità economico-finanziaria, grazie all’incremento dei ricavi precedentemente descritto. Come tra il 2006 e il 2016, anche tra il 2017 e il 2021 il risultato medio del conto economico è stato prossimo allo zero (circa -0,6 milioni di euro), anche se con una variabilità molto maggiore (dovuta prima ai record positivi del 2019 e poi all’impatto del Covid). Il rapporto tra stipendi e ricavi è rimasto contenuto, con valori generalmente in linea con quelli della Bundesliga e significativamente inferiori rispetto a quelli delle altre Big Five europee (vale la pena menzionare che i criteri economico-finanziari inclusi nel sistema tedesco di Club licensing hanno probabilmente giocato un ruolo importante in termini di incentivi al perseguimento della sostenibilità economico-finanziaria)./n/nL’Eintracht ha quindi incrementato nel tempo gli stipendi dei giocatori (voce principale del costo del personale), e lo ha fatto in misura molto rilevante, riuscendo ad attrarre giocatori molto forti e/o con grande potenziale che consentissero di rafforzare la competitività sportiva del Club. Questo non ha però pregiudicato la sostenibilità economico-finanziaria, grazie all’aumento dei ricavi sostenuto anche dal miglioramento dei risultati sportivi, che a loro volta hanno reso il Club ancora più attrattivo per potenziali nuovi calciatori, sia da un punto di vista di prestigio che da un punto di vista di trattamento economico./nSi è così innescato un circolo virtuoso che ha consentito al Club di progredire nel suo percorso a tappe di successi sportivi, ma senza fare il passo più lungo della gamba, cioè senza operare sistematicamente in perdita nel tentativo di attrarre i calciatori migliori per poter vincere (con il rischio poi di innescare invece un circolo vizioso). Peraltro, proprio grazie alla capacità di attrarre e valorizzare i talenti, la vendita dei “gioielli” non ha impedito la prosecuzione della crescita sportiva, che è risultata indipendente dai singoli anche quando si trattava di singoli che avevano fatto la differenza in campo – come per esempio nel caso delle cessioni di di Jović, Haller e Rebić, i tre giocatori del “Büffelherde” (mandria di bufali – un termine coniato dal portiere dell’Eintracht Kevin Trapp per rimarcare la forza dirompente del trio)./nSono tanti gli elementi che hanno contribuito ai recenti successi dell’Eintracht:/nIl caso Eintracht dimostra che si può vincere, anche in Europa, senza spendere sistematicamente più di quello che si incassa, e che ciò che conta è un percorso di crescita basato sull’investimento sul talento dei calciatori e sulla creazione di valore, sia dal punto di vista sportivo che da quello economico. /nOltre ai numeri, vale la pena di menzionare tre ulteriori importanti fattori di natura qualitativa ma non per questo meno importanti./nCon il pareggio per 1-1 a Magonza il 13 novembre, nell’ultima giornata di Bundesliga prima della sosta per il Mondiale in Qatar, l’Eintracht si è posizionato sul quarto gradino della classifica, che al termine del campionato significherebbe qualificazione alla Champions League per la stagione 2023-2024. Ma prima di pensare alla prossima stagione, le aquile di Francoforte dovranno pensare a quella in corso, che prevede anche un’affascinante sfida contro il Napoli per gli ottavi di Champions, il 21 febbraio 2023 al Deutsche Bank Park di Francoforte e il 15 marzo 2023 al Maradona di Napoli. Comunque vada a finire la stagione in corso, il processo di costruzione del successo dell’Eintracht degli ultimi anni dà la sensazione che le aquile che hanno il loro nido “im Herzen von Europa” continueranno a volare alto nel cielo del calcio che conta.",
      "date": "Lun, 20 Feb 2023",
      "url": "https://www.calcioefinanza.it/2023/02/20/favola-eintracht-francoforte-fatturato-costi/",
      "author": "JACOPO CARMASSI",
      "imgLink": "https://www.calcioefinanza.it/wp-content/uploads/2022/12/eintracht-frankfurt-v-bayer-04-leverkusen-bundesliga.webp"
    },
    {
      "id": "0.1301589086205613",
      "title": "Le commissioni per gli agenti nel 2023: la Premier doppia la Serie A",
      "excerpt": "I club del massimo campionato inglese hanno speso quasi 480 milioni di euro per gli agenti in un anno, più del doppio dei club di Serie A.",
      "body": "Quanto hanno speso i club della Premier League inglese per le commissioni agli agenti nel 2023? La risposta arriva dalla Football Association, che ha pubblicato i dati relativi alle società del massimo campionato di calcio inglese tra il 1° febbraio 2023 e il 1° febbraio 2024. In totale, i club di Premier hanno messo sul piatto oltre 409 milioni di sterline (478 milioni di euro al cambio attuale)./nUna cifra altissima, commisurata chiaramente al giro d’affari del mercato dei trasferimenti nel Paese. Il club che ha speso più di tutti è il Chelsea, oltre 75 milioni di sterline. Subito alle spalle dei Blues si trova il Manchester City con 60 milioni di sterline, mentre il podio è completato a distanza dai 34 milioni di sterline del Manchester United. Di seguito la classifica della Premier League (dati in milioni di euro, al cambio attuale):/nIn Serie A, le spese dal 1° gennaio 2023 al 31 dicembre 2023 (questo il periodo considerato) sono state pari invece a oltre 220 milioni di euro. Una cifra in continua crescita negli ultimi anni se paragonata proprio ai 205 milioni del 2022, ai 174 milioni di euro versati nel 2021 e ai 138 milioni di euro del 2020. Il dato supera decisamente anche la cifra del 2019, quando i club avevano speso 187 milioni di euro./nLa media per ogni società viene inevitabilmente influenzata dalle spese delle big: basti pensare che Inter (club che ha quasi raddoppiato la cifra del 2022) e Juventus (nonostante un dato praticamente dimezzato rispetto al 2022) hanno speso un quarto della cifra complessiva. Nel dettaglio, ecco quanto ciascuna squadra ha corrisposto ai procuratori sportivi sotto forma di compensi, da chi ha versato di più a chi ha speso meno:/nGuardando alla spesa media per ogni club, in Serie A il dato è pari a 11 milioni di euro (in crescita rispetto al dato degli ultimi anni), mentre in Premier League la cifra è pari a quasi 24 milioni di euro, ben più del doppio se rapportata a quella del massimo campionato italiano.",
      "date": "Ven, 12 Apr 2024",
      "url": "https://www.calcioefinanza.it/2024/04/12/commissioni-agenti-premier-serie-a/",
      "author": "MARCO SACCHI",
      "imgLink": "https://www.calcioefinanza.it/wp-content/uploads/2024/02/manchester-city-v-everton-fc-premier-league.webp"
    },
    {
      "id": "0.058902693294719165",
      "title": "Samp, l’accordo sui debiti col Fisco: ecco quanto pagherà. E il logo in pegno",
      "excerpt": "I dettagli dell’accordo tra il club doriano e l’Agenzia delle Entrate, dalle cifre al pegno sul logo dello “Scudo di San Giorgio”.",
      "body": "“Atto di definizione del trattamento dei crediti erariali nell’ambito di un accordo di ristrutturazione del debito” tra la Direzione Provinciale di Genova della Agenzia Delle Entrate e la Sampdoria. È questo il documento che Calcio e Finanza ha consultato relativo all’accordo tra l’Agenzia delle Entrate e il club doriano sul pagamento dei debiti nei confronti del Fisco, firmato lo scorso 11 agosto./n/nIn particolare, si legge nel documento, loscorso 8 maggio la società blucerchiata ha “presentato istanza di definizione del trattamento del credito erariale”. Un debito nei confronti dell’Agenzia delle Entrate che, al momento della domanda, era pari a circa 49,5 milioni di euro (49.548.937,62 euro per la precisione), di cui/nLa proposta della Sampdoria riguardava il “soddisfacimento dei debiti certi” di cui sopra nella misura del 35%, ovverosia 17.130.840,27 euro o, se la somma complessiva fosse superiore, comunque del 35%, oltre al soddisfacimento per intero dei “debiti in contenzioso” costituiti da tributi, sanzioni e interessi per 475.226,63 euro, il soddisfacimento dei debiti da definizione pari a 80.906,83 euro, il siddifacimento dei debiti relativi a “debiti imposta di registro” per 47.546,24 euro./nUna proposta approvata dall’Agenzia delle Entrate, con pagamento fissato come spiegato di seguito:/nCome detto, la cifra complessiva legata al debito “potrà essere soggetta a variazioni all’esito della liquidazione definitiva delle dichiarazioni presentate e/o che verranno presentate. Quindi, la Società si obbliga irrevocabilmente a provvedere al pagamento pari ad Euro 17.130.840,27, corrispondente ad una percentuale di soddisfacimento del 35 % del debito in transazione quantificato dalla società. Tale somma, passibile di variazioni come sopra specificato, dovrà, comunque, essere considerata la soglia minima di capitale da destinare all’Erario”./n/nIl club doriano, su richiesta dell’Agenzia delle Entrate, darà inoltre uno dei propri loghi in pegno come garanzia. “A garanzia dell’esecuzione dei pagamenti previsti – prosegue il documento -, nonché del pagamento delle somme che, fatto salvo il diritto della Società di impugnare i relativi atti nelle competenti sedi, dovessero rendersi successivamente dovute a titolo definitivo dalla Società in dipendenza sia dell’emersione di ulteriori debiti fiscali maturati alla odierna sia a seguito dell’attività di controllo, rettifica, accertamento e recupero di cui al precedente punto 12, su richiesta dell’Agenzia, la Società si impegna a costituire – a favore dell’Agenzia stessa – un pegno sul marchio storico denominato ‘lo scudo di San Giorgio’ posto al centro della fascia colorata che rappresenta il marchio storico della società e che è tuttora presente sulla maglia ufficiale della squadra”./n/n“L’Agenzia e la Società riconoscono espressamente che la garanzia sopra descritta rappresenta conditio sine qua non della conclusione della transazione, con la conseguenza che la mancata costituzione del pegno nei termini e nei tempi sopra indicati rappresenta causa autonoma di risoluzione ex tunc della transazione fiscale”. Il club doriano, si legge nel documento, ha già effettuato tuttavia l’atto notarile per il pegno sul logo.",
      "date": "Lun, 14 Ago 2023",
      "url": "https://www.calcioefinanza.it/2023/08/14/sampdoria-accordo-debiti-fisco-logo-pegno/",
      "author": "MATTEO SPAZIANTE",
      "imgLink": "https://www.calcioefinanza.it/wp-content/uploads/2023/05/sampdoria-2.webp"
    },
    {
      "id": "0.8226024430619909",
      "title": "Calcio italiano sempre più in rosso: perdite per 1,4 miliardi e debiti a 5,6 miliardi nel 21/22",
      "excerpt": "Il “rosso” aggregato prodotto dal calcio professionistico italiano negli ultimi 15 anni è stato pari a 7,7 miliardi di euro, e la perdita registrata nel 2021-2022 (quasi 1,4 miliardi di euro) rappresenta il peggior risultato netto nel periodo di riferimento analizzato dal ReportCalcio.",
      "body": "La pandemia ha causato dei significativi riflessi socio-economici, a cominciare dal calcio professionistico; la perdita complessiva dei campionati di Serie A, Serie B e Serie C nel triennio COVID-19 (2019-2020, 2020-2021 e 2021-2022) è stata pari a quasi 3,6 miliardi di euro (in media circa 3,3 milioni persi ogni giorno), con un dato medio per stagione pari a 1,2 miliardi, rispetto ai 412 milioni di perdita registrati nel 2018-2019. È quanto emerge nella 13ª edizione del Report Calcio, lo studio annuale sullo stato di salute del calcio italiano realizzato dal Centro Studi FIGC insieme a PWC./nNel triennio COVID-19 nell’82,6% dei casi i club professionistici hanno chiuso il proprio bilancio in perdita (218 bilanci rispetto ai 264 analizzati), mentre a livello aggregato, nei 15 anni analizzati dal ReportCalcio (dal 2007-2008 al 2021-2022), il “rosso” aggregato prodotto dal calcio professionistico italiano è stato pari a 7,7 miliardi di euro, e la perdita registrata nel 2021-2022 (quasi 1,4 miliardi di euro) rappresenta il peggior risultato netto nel periodo di riferimento analizzato dal ReportCalcio. Considerando la situazione finanziaria, l’indebitamento totale è cresciuto dai 4,8 miliardi del pre COVID-19 (2018-2019) ai 5,6 del 2021-2022 (+17,2%), mentre nella prima stagione analizzata nel ReportCalcio (2007-2008) il dato si attestava a 2,4 miliardi. Il patrimonio netto a livello aggregato si attesta ad un valore pari a 440 milioni di euro, in riduzione del 35,9% rispetto al 2020-2021./n/nPer quanto riguarda la sola Serie A, nel 2021-2022 la Serie A ha registrato un valore della produzione poco inferiore ai 3 miliardi di euro, in decremento del 6,5% rispetto al 2020-2021, stagione fortemente influenzata da maggiori ricavi derivanti dai diritti televisivi e attività commerciali, in considerazione della conclusione della stagione sportiva precedente ad agosto 2020 (con i proventi del periodo luglio-agosto, di competenza della stagione 2019-2020, confluiti nei risultati economici 2020-2021). I ricavi da ingresso stadio hanno visto una ripresa nel corso del 2021-2022 e si attestano a 218 milioni, in aumento di 196,9 rispetto al 2020-2021, una stagione che si è disputata a porte chiuse o con ingressi contingentati per quasi tutto il campionato. Il dato relativo al ticketing risulta in ogni caso in riduzione di 84 milioni in confronto al 2018-2019, ultima stagione precedente all’impatto della crisi pandemica./nL’incremento dei ricavi da ticketing viene parzialmente compensato dalla riduzione delle entrate legate ai diritti televisivi e radio, che nel 2021-2022 hanno raggiunto quota 1,2 miliardi (-28,9%), in considerazione principalmente di quanto descritto in apertura di sezione e del decremento registrato nel valore dei contratti per i diritti tv relativi al periodo 2021-2024. I proventi generati dalle plusvalenze e cessioni temporanee di calciatori hanno registrato un incremento di 132,5 milioni nel 2021-2022 (+32,4%), ma risultano ancora lontani dai risultati generati prima della pandemia, quando tali ricavi si attestavano a 835 milioni./nIl costo della produzione supera i 3,8 miliardi (-7,7%); anche in questo caso il trend è influenzato dal confronto con le spese sostenute nella stagione sportiva 2020-2021, che comprendono anche i costi di competenza del bimestre luglio-agosto 2020 (relativi al termine della stagione sportiva precedente 2019-2020). Il costo del lavoro ammonta a 1,9 miliardi (-177 milioni rispetto alla stagione precedente o -8,4%) ed incide per il 50% del totale dei costi di produzione. Gli ammortamenti e svalutazioni sono pari a 970 milioni (-180 milioni rispetto al 2020-2021). Il costo imputabile al personale tesserato (stipendi + ammortamenti) incide per l’87% del valore della produzione (rispetto al 91% del 20202021, al 79% del 2019-2020 e al 64% del 2018-2019, ultima stagione pre COVID-19)./n/nIn considerazione di queste dinamiche, la Serie A nel 20212022 presenta un risultato netto negativo superiore al miliardo di euro, con un leggero miglioramento rispetto alla perdita registrata nella stagione 2020-2021, che ammontava a 1,1 miliardi (+9,8%). A livello patrimoniale, si registra nuovamente un incremento dei debiti, che raggiungono il valore di 4,9 miliardi (+1,1%) e si assiste in parallelo ad un decremento del patrimonio netto (-24,1%), in controtendenza rispetto agli ultimi esercizi (si è passati dai 564 milioni del 2018-2019 ai 603 del 2019-2020 e ai 622 del 2020-2021, fino ai 472 del 2021-2022), principalmente a causa di perdite di esercizio particolarmente cospicue generate da alcuni club, che hanno eroso il proprio livello di patrimonializzazione.",
      "date": "Gio, 3 Ago 2023",
      "url": "https://www.calcioefinanza.it/2023/08/03/debiti-serie-a-2021-2022-perdite-ricavi-calcio-italiano/",
      "author": "REDAZIONE",
      "imgLink": "https://www.calcioefinanza.it/wp-content/uploads/2022/11/TorinoCittadella_1NC1473.webp"
    },
    {
      "id": "0.8752739759041618",
      "title": "Samp, l’accordo sui debiti con gli agenti: ecco quanto pagherà il club",
      "excerpt": "I dettagli dell’accordo tra il club doriano e le diverse agenzie di procuratori con cui la società aveva debiti.",
      "body": "Non solo Agenzia Delle Entrate,  la Sampdoria ha concluso nelle ultime settimane anche diversi accordi sui debiti da saldare nei confronti dei procuratori per presentare al Tribunale di Genova un “Accordo di Ristrutturazione” dei debiti. Nel documento che Calcio e Finanza ha consultato, emergono dettagli anche per quanto riguarda le cifre da restituire agli agenti di calciatori e allenatori./nIn particolare, si legge nel documento, i debiti nei confronti dei procuratori a cui è stato chiesto uno “sconto” era pari a circa 17,2 milioni di euro complessivi. Nelle scorse settimane, quindi, la società ha inviato diverse lettere alle varie agenzie, una proposta che è “sospensivamente condizionato alla omologazione dell’Accordo di Ristrutturazione da parte del Tribunale di Genova (l’Omologa”), entro il termine del 31 dicembre 2023”./n/nLa proposta della Sampdoria è di un”rimborso del 40% del credito nominale, con pagamento dilazionato in 3 rate annuali di pari importo”, di cui la prima “dovrà essere eseguito entro 15 giorni dall’intervenuta Omologa”. In sostanza, quindi, il club doriano pagherà complessivi 6,8 milioni rispetto al debito complessivo di 17,2 milioni di cui sopra, visto che tutti i procuratori in questione hanno accettato la proposta. Non senza qualche difficoltà, visto che alcune agenzie hanno inizialmente provato a trattare sulla proposta “ritenendola troppo iniqua”, salvo poi accettare le condizioni proposte dalla società blucerchiata./nUna proposta che, secondo la stessa Sampdoria, è “la migliore ragionevolmente praticabile, anche tenuto conto che in uno scenario di liquidazione giudiziale con liquidazione atomistica e perdita del titolo sportivo non residuerebbero risorse sufficienti nemmeno per il pagamento integrale del privilegio di primo grado  e, conseguentemente, il soddisfacimento dei creditori di rango inferiori”, tra i quali gli stessi procuratori che, dice la stessa società, non avrebbero ricevuto nulla./n/nTra gli altri, i debiti maggiori erano nei confronti della GG11 di Gabriele Giuffrida (pari a circa 3,6 milioni di cui saranno pagati 1,4 milioni), che ha operato per diverse operazioni tra cui in particolare quelle per Djuricic, Rincon e Berezynski. A seguire tra le altre i 2,7 milioni per Frank Trimboli (che secondo l’accordo riceverà 1,09 milioni), che ha operato negli affari Yoshida e Zapata, e 1,3 milioni per Martin Riha (ne riceverà 520mila), procuratore in particolare di Praet. Tra gli altri, inoltre, erano presenti debiti anche verso la Primus Sports Consultancy (per 111mila euro, ne riceverà 44mila) che aveva operato per la firma di Dejan Stankovic come allenatore.",
      "date": "Ven, 18 Ago 2023",
      "url": "https://www.calcioefinanza.it/2023/08/18/samp-laccordo-sui-debiti-con-gli-agenti-ecco-quanto-paghera-il-club/",
      "author": "MATTEO SPAZIANTE",
      "imgLink": "https://www.calcioefinanza.it/wp-content/uploads/2023/04/fbl-ita-sampdoria-juventus.jpg"
    },
    {
      "id": "0.8959608656291973",
      "title": "Genoa, i dettagli dell’accordo sullo stralcio dei debiti: decisivi i versamenti da 777 Partners",
      "excerpt": "Il club rossoblu, sfruttando le norme legate al cosiddetto Codice della Crisi, ha raggiunto l’accordo con il Fisco e ottenuto il via libera dal Tribunale di Genova per lo stralcio dei debiti.",
      "body": "Un business plan ritenuto credibile e i versamenti in programma da parte della proprietà 777 Partners: sono questi gli aspetti che hanno portato il Tribunale di Genova a dare il via libera allo stralcio dei debiti per il Genoa./nLa società ligure ha infatti utilizzato le norme contenute nel cosiddetto Codice della Crisi per ottenere la riduzione dei debiti fiscali, come già fatto in precedenza da Reggina e Sampdoria: una norma che, tuttavia, potrebbe essere stata sfruttata dal Genoa come ultimo club, considerando che la FIGC è intenzionata, su proposta della Lega Serie A, di sanzionare con penalizzazioni le società che d’ora in poi utilizzeranno queste norme./n/nEntrando nel dettaglio dell’accordo tra i rossoblu e l’Agenzia delle Entrate, che ha ottenuto il via libera dal Tribunale, la società ha sottolineato come l’obiettivo di riequilibrare la situazione finanziaria si passerà attraverso quattro elementi, come si legge nei documenti che Calcio e Finanza ha consultato:/nIn particolare, l’apporto di finanza da parte di 777 Partners è stimato in 57 milioni, di cui:/nComplessivamente, quindi, il Genoa pagherà il 35% del totale dei suoi debiti con l’Agenzia delle Entrate, pari a euro 37.235.121, con uno stralcio stralcio del 65% del debito complessivo. In particolare, avverrà un “pagamento del debito d’imposta per l’anno 2021, pari ad euro 7.830.250, già rateizzato, in 19 rate trimestrali dal 30.06.2023 al 31.12.2027, con le prime due già saldate”, mentre “per la quota residua di debito, decurtato dei pagamenti rateali già intervenuti, la corresponsione in 20 rate semestrali (10 anni) a partire da gennaio 2024, con il primo pagamento entro 15 giorni dalla data dell’intervenuta omologa del piano”./nIl pagamento delle rate non ancora versate sarà garantito da alcuni pegni:/n“In conclusione, il piano non risulta affatto privo di ragionevoli prospettive di superamento della crisi riscontrata, con contestuale ed integrale soddisfacimento dei creditori aderenti e non aderenti all’accordo anche alla luce delle garanzie offerte dal Gruppo 777”, si legge nell’omologa del Tribunale di Genova./n“Per tutto quanto sopra esposto, va omologato l’accordo di ristrutturazione per debiti con annessa transazione fiscale proposto da Genoa CFC; ciò in ragione della sua positiva valutazione prognostica di successo, derivante soprattutto dalla transazione fiscale sottoscritta con l’Agenzia delle Entrate: attraverso tale transazione, infatti, risulta possibile per la società ricorrente svincolare una rilevante somma sia al fine di provvedere al pagamento integrale dei creditori non aderenti al piano, sia al fine di investire nella struttura societaria per una migliore razionalizzazione della stessa, accompagnata da un’oculata gestione del portafoglio calciatori derivante dai prospettati investimenti futuri e dall’immissione di finanza esterna da parte dei soci e del Gruppo 777”, conclude il Tribunale.",
      "date": "Dom, 24 Dic 2023",
      "url": "https://www.calcioefinanza.it/2023/12/24/genoa-dettagli-stralcio-debiti-versamenti-777-partners/",
      "author": "MATTEO SPAZIANTE",
      "imgLink": "https://www.calcioefinanza.it/wp-content/uploads/2023/10/genoa-cfc-v-as-roma-serie-a-tim.webp"
    },
    {
      "id": "0.11334974309017996",
      "title": "Il Genoa chiede la ristrutturazione dei debiti al Tribunale: ecco quanto pagherà",
      "excerpt": "Il club rossoblu presenta un piano di ristrutturazione dei debiti fiscali: ecco le cifre e i dettagli.",
      "body": "Il Genoa segue la strada della Sampdoria (aperta dalla Reggina) e chiede al Tribunale di Genova il via libera per la ristrutturazione dei debiti. Attingendo al Codice della crisi d’impresa, il club rossoblu, come emerge da documenti ufficiali che Calcio e Finanza ha consultato, a inizio mese ha presentato infatti una richiesta al Tribunale per ristrutturare i debiti con l’Agenzia delle Entrate, per una cifra complessiva pari a circa 106 milioni di euro./nNel dettaglio, il 2 novembre è stata inviata la richiesta al Tribunale di Genova, sezione concorsuale. Al centro c’è in particolare la ristrutturazione dei debiti con il fisco: il Genoa il 31 ottobre ha firmato un accordo per una transazione fiscale con l’Agenzia delle Entrate, al centro della richiesta al Tribunale./n/nIn che cosa consiste questo accordo? Partendo da un debito erariale al 31 dicembre 2022 pari a 106.386.659 euro, il Genoa ha garantito al fisco «il soddisfacimento dei crediti relativi a tributi, sanzioni e interessi nella misura del 35% del loro complessivo ammontare», pari ovverosia a complessivi 37.255.121 euro. Si tratta in particolare di debiti pregressi, legati (spiega il club) alla precedente proprietà. «Eventuali ulteriori debiti che emergessero dalle successive liquidazioni delle dichiarazioni relative alle annualità per le quali è stata effettuata la liquidazione manuale saranno dovuti nella misura del 35%», prosegue la società nell’accordo con l’Agenzia delle Entrate./nCome sarà ripagato questo debito dal Genoa? Rispetto ai 37.255.121 euro di cui sopra, da luglio 2023 il club ha già pagato 4.427.271 euro, mentre 7.830.250 euro saranno versati in base ad un piano di rateazione già accordato. Restano così 24.997.600 euro, che la società rossoblu pagherà in 20 rate semestrali in 10 anni. Nei primi quattro anni (ovverosia otto rate) sarà pagato il 26,665% della cifra complessiva pari a 6.665.610 euro, con otto rate semestrali da 833.201 ciascuna. Il 73,335% residuo sarà pagato nei successivi sei anni (quindi dodici rate) per complessivi 18.331.990 euro con rate da 1.527.666 euro ciascuna./n/nNell’accordo, il Genoa darà in pegno il marchio Genoa e i diritti di archivio, mentre è stata fornita una lettera di patronage da parte di 777 Partners Italy Holding, la società italiana del fondo statunitense che ha la proprietà del complesso immobiliare denominato “Badia Sant’Andrea”, dove sorgerà il centro sportivo e la sede del club./nQuesto accordo è stato così consegnato, con varia documentazione, al Tribunale di Genova, che dovrà omologare il piano di ristrutturazione del debito. Anche in base al piano economico-finanziario presentato dal Genoa, che si fonda su alcuni fattori, così spiegati dal club:",
      "date": "Ven, 10 Nov 2023",
      "url": "https://www.calcioefinanza.it/2023/11/10/genoa-ristrutturazione-debiti-tribunale-quanto-paghera/",
      "author": "MATTEO SPAZIANTE",
      "imgLink": "https://www.calcioefinanza.it/wp-content/uploads/2023/09/fbl-ita-seriea-lazio-genoa.webp"
    },
    {
      "id": "0.8213746529093641",
      "title": "Investcorp-RedBird e quei 300 milioni sul mercato del Milan",
      "excerpt": "Alessandro Giudice, manager, editorialista e autore del volume “La Finanza del Goal”, ha scritto per Calcio e Finanza questa analisi sulla vendita del Milan dell’anno scorso. In particolare mettendo nel mirino le due offerte ricevute da Elliott: quella di RedBird e quella di Investcorp.",
      "body": "Alessandro Giudice, manager, editorialista e autore del volume “La Finanza del Goal”, ha scritto per Calcio e Finanza questa analisi sulla vendita del Milan dell’anno scorso. In particolare mettendo nel mirino le due offerte ricevute da Elliott: quella di RedBird e quella di Investcorp.  /nLa delusione dei tifosi milanisti per una squadra in caduta libera si mescola alla frustrazione per un mercato invernale avaro delle novità da cui essi speravano, invece, in un miglioramento della rosa. Così il malcontento porta alcuni a puntare l’indice su una proprietà accusata di pensare al bilancio, anziché a rafforzare (o puntellare) una rosa scricchiolante. Ma è davvero così? Cosa potrebbe fare l’azionista in questo momento?/nIn un contesto già agitato, spunta un particolare reso noto da Repubblica, collocabile nelle settimane calde del 2022, durante le quali il fondo di private equity Investcorp trattò in esclusiva il Milan senza finalizzarne l’acquisizione. Secondo una persona, citata dal quotidiano, che avrebbe partecipato ad alcune discussioni tra Elliott e Investcorp, l’offerta di quest’ultimo prevedeva anche l’impegno a “investire sul mercato altri 300-400 milioni” in aggiunta al prezzo di un miliardo e 180 milioni che avrebbe versato a Elliott per rilevarne le azioni del Milan./n/nOvvio che tali rivelazioni possano fare rumore, alimentando rimpianti e polemiche proprio mentre si accusa RedBird di giocare al risparmio. Ma la dinamica desta alcune perplessità./nUna fonte certamente affidabile come il giornalista del Sole24Ore Carlo Festa ha diffuso su Twitter l’estratto di un documento riepilogante la struttura della mancata acquisizione e, più precisamente, le fonti finanziarie da cui Investcorp avrebbe raccolto le sostanze da versare a Elliott per acquistare il Milan:/n/nLa term facility è chiaramente un debito mentre la preferred equity è uno strumento ibrido, a metà tra equity e debito nella priorità dei rimborsi, la cui struttura può essere molto variegata in termini di interessi e di modalità dell’eventuale rimborso. Secondo il giornalista, l’avrebbe acquistata il fondo Ares, molto attivo nel finanziamento di operazioni sportive: in ogni caso (se l’indiscrezione è corretta) si trattava di mezzi di terzi, non cassa investita direttamente da Investcorp. Il range di variabilità delle cifre nel prospettofa pensare a schemi ancora preliminari, da negoziare coi finanziatori./nCosa ci dice questa struttura? Anzitutto, che il piano di Investcorp era la classica acquisizione a leva cioè con una quota a debito o comunque procurata da terze parti. Peraltro, la leva era più spinta rispetto a RedBird perché il rapporto tra capitale di terzi e capitale proprio, nella struttura descritta dal giornalista del Sole24Ore, sarebbe stata di 3:1 o 4:1 contro il rapporto 1:1 scelto da Gerry Cardinale, cioè 600 equity e 600 finanziati da Elliott col famoso vendor loan./nIl rapporto di leva dice molto perché alcuni imputano a RedBird di “non aver messo tutti i soldi per acquistare il Milan” ma, nel mercato delle acquisizioni, finanziare un’operazione con mix di equity e debito è prassi costante. Ovviamente, la leva comporta per l’acquirente un rischio finanziario tanto maggiore quanto più elevato è il rapporto debito/equity. Il rischio in questo caso non è sulla società acquisita (il Milan) ma sull’azionista, a meno che questi non inietti debito nella controllata come fecero ad esempio i Glazer acquistando il Manchester United: un LBO (leveraged buy-out) che si studia sui libri di finanza./nSe è vera la struttura rivelata da Festa, non è chiaro però cosa intenda la fonte di Repubblica nel definire “tutto equity” il piano Investcorp poiché, in realtà, la proposta conteneva chiaramente mezzi di terzi (cioè debito, o quasi) al 66-75%./nMa il prospetto diffuso dal giornalista del Sole24Ore dimostra anche un’altra cosa: Investcorp intendeva raccogliere 1,1-1,3 miliardi per rilevare l’intera quota di Elliott a cui avrebbe lasciato “quote di minoranza” se questi le avesse richieste, sempre per citare Repubblica. Ciò implica che i 300-400 milioni “promessi per il mercato” in questa struttura non esistevano./nCome li avrebbe trovati Investcorp? Con risorse proprie, cioè iniettandone altri 300-400 e raddoppiando la propria esposizione? Raccogliendo altro debito? O un mix delle due? Non si sa, ma è interessante intanto chiedersi che tipo di proprietario sarebbe stato./n/nOvvio che la regione di provenienza accendeva entusiasmi. Ogni tifoseria sogna una proprietà dalle risorse illimitate, incurante del conto economico perché votata a collezionare successi da cui ricavare gloria e ammirazione: il profilo del fondo sovrano mediorientale o del magnate a caccia di visibilità./nMa Investcorp non è questo. Il fondo guidato da Hazem Ben-Gacem è generalista: segue moltissimi settori, non solo sport. Raccoglie i capitali a cui deve assicurare ritorni soddisfacenti ma, soprattutto, competitivi rispetto ad altre società di investimento in concorrenza per gli stessi capitali. Le radici ben piantate in Medio Oriente lo favoriscono nella raccolta di patrimoni della regione ma la logica di investimento resta quella di RedBird, Elliott o altri private equity: generare rendimenti a doppia cifra per ogni dollaro dei sottoscrittori./nPeraltro, il costo della struttura svelata da Festa è superiore a quello oggi a carico di RedBird. Tralasciando il costo implicito, cioè il rendimento da offrire all’equity (perché ogni fondo propone il suo target) il costo esplicito per interessi di RedBird è del 7% su un unico prestito da 600 milioni, quindi 42 annui. Nella struttura desumibile dai documenti del giornalista del Sole24Ore, Investcorp sarebbe invece ricorso (1) alle preferred sharesquindi strumenti molto costosi, di solito offerti con rendimenti in doppia cifra e (2) ad una term facility che potrebbe essere meno onerosa del prestito contratto da RedBird, grazie alla protezione che le preferred shares le garantiscono nella priorità dei pagamenti./nAmmesso che il costo medio tra le due classi di debito fosse uguale a quello sostenuto da RedBird (comunque difficile, con un cuscinetto di equity più sottile) Investcorp avrebbe fronteggiato un costo annuo di 55-63 milioni contro i 42 di RedBird. Ciò significa un’attenzione al bilancio e una disciplina negli investimenti del tutto simili ma con l’asticella ancora più alta, confermando quanto si commentava in primavera: Investcorp non è il magnate, né il fondo sovrano con risorse illimitate come quello saudita, del Qatar o di Abu Dhabi. Pur non escludendo che questi figurino tra i numerosi investitori da cui raccoglie Investcorp (come anche Elliott e qualsiasi fondo di standing internazionale) la ratio non era certo garantire visibilità o potere alla proprietà, come per Manchester City o PSG. In quei casi, la presenza dell’autorità di investimento nazionale è diretta, non mediata dallo schermo di un veicolo di private equity./nResta il fatto che, nella struttura svelata da Festa, i soldi per un mercato da 300-400 milioni non ci sono. La fonte citata da Repubblica dice che Investcorp avrebbe promesso di investire tale somma sul mercato, ma promesso a chi? Ad Elliott? Nulla di più inverosimile, perché il venditore non potrebbe essere interessato al mercato dell’acquirente. Promesso ai tifosi? Ma qual è il valore commerciale (ancor prima che legale) di una promessa simile? E come si poteva incorporare in un contratto di trasferimento di azioni?/nFatte queste considerazioni, la domanda resta la stessa: potrebbe il Milan sostenere un mercato da 300-400 milioni seguidato da Investcorp o da proprietà diversa dall’attuale? La risposta è, chiaramente, no./nGli “interventi della proprietà per il mercato” da molti invocati, sono lontani dalla realtà. Nessuna proprietà acquista direttamente i giocatori. Neppure quella del Chelsea, la cui prodigalità desta stupore. Neppure Exor quando la Juventus comprava CR7, Higuain, De Ligt e altri. Nessuno finanzia gli acquisti del club con un provvidenziale bonifico, al massimocopre – aumentando o ricostituendo il patrimonio netto – la conseguente perdita di bilancio. Oppure agevola con apporto di mezzi propri (in alternativa al debito) l’esborso necessarioper gli acquisti, ma dalla differenza tra ricavi e costi non si scappa. Così come non si può evitare di registrare una perditase i primi non coprono i secondi./nAltra cosa se il fatturato del club compensa i costi extra prodotti dalle operazioni di mercato, perché allora non fa differenza una proprietà o l’altra./nDunque, quale impatto avrebbe prodotto sui conti del Milan un mercato da 300-400 milioni? Anzitutto, maggiori ammortamenti: nel caso di acquisti con contratti quinquennali, 60-80 milioni di extra costi a cui aggiungere gli ingaggi annuali da offrire a giocatori top, per contenderli a un mercato internazionale dove girano stipendi netti a otto cifre. Pure con gli sgravi del decreto crescita, parliamo di almeno 60-70 milioni di extra costo della rosa. Come minimo, anche volando bassissimo./nLa struttura di ricavi del Milan non reggerebbe tali costi senza produrre per risultato una perdita di almeno 150 milioni che il club non può giustificare ai regolatori e ne causerebbel’esclusione probabile dalle competizioni internazionali, come accaduto dopo la singolare parentesi della proprietà cinese. Sarebbe, in ogni caso, fuori anche dal nuovo FFP che pure allarga la perdita massima potenziale, da 30 a 60 milioni in un triennio./n/nPur cresciuti in questi anni grazie al ritorno in Champions e all’incremento di sponsor e partnership commerciali, i ricavi 2021/22 del Milan sfiorano appena i 300 milioni. I costi della rosa – rilevanti ai fini del Financial Fair Play – sfiorano i 230 milioni sommando stipendi dei tesserati (148,4), ammortamenti dei cartellini (62,5) e altro. Senza addentrarci nel calcolo esatto, richiesto dalle nuove regole, si atterra sopra il fatidico 70% dei ricavi prescritto, a regime, dall’Uefa. L’intervento di questa stagione sul mercato (50 milioni il saldo netto uscite-entrate) aumenterà il costo della rosa di una ventina di milioni ma è sostenibile solo perché il nuovo FFP prevede un periodo di aggiustamento./n/nPotrebbe essere compensato dall’incremento del fatturato, in arrivo da nuovi sponsor, dall’extra premio Champions per il passaggio del turno e dai maggiori incassi. Aggiungere 120-150 milioni di extra-costi al conto economico del Milan richiederebbe, almeno, 170-200 milioni di maggiori ricavi da generare tutti gli anni, ma come? Nessun azionista può garantire performance simili in tempi così brevi. Posto che la capienza dello stadio ha un limite, come il prezzo da chiedere ai tifosi per l’ingresso (almeno finché l’accoglienza resta quella di un impianto vecchio come San Siro) unici canali praticabili sono il commerciale e il player trading./nSul fronte commerciale, il Milan ha già fatto molto e potrebbe crescere ancora. I nuovi contratti con Emirates e Puma sono un ottimo segnale anche se le cifre restano distanti dai top club e pure della Juve, che vanta il primato in Italia. RedBird sta attivando partnership importanti negli USA (una tra tutte, i New York Yankees) ma ci vuole tempo. Attendersi un volume di sponsorizzazioni di rilievo senza una crescita adeguata del brand, richiederebbe un atto di fede. In ogni caso, non sappiamo se la “promessa” di Investcorp dei 300-400 milioni sul mercato poggiasse su piani simili./n/nL’altro canale di crescita dei ricavi è il player trading. Per quanto fondamentale per tutti i club, sia dal punto di vista tattico che da quello finanziario, negli ultimi anni il Milan non lo ha praticamente attuato in nome della crescita del gruppo e della maturazione dei singoli. Ciò ha costretto i rossoneri a subire le conseguenze di un mercato sempre più dominato da calciatori e procuratori, i cui obiettivi divergono dall’interessedelle società. Sul piano finanziario, il player trading è l’unico strumento con cui la Serie A può accorciare un divario di ricavi oggi incolmabile con i top europei, soprattutto di Premier./nSul piano tecnico, la conseguenza di una politica statica nella gestione del mercato è spesso il ristagno del gruppo, l’assenza di competizione per la maglia che riduce gli stimoli e determina l’involuzione di molti calciatori, anziché accelerarne la crescita tecnica e agonistica. Il Milan vede già lievitare i costi della sua rosa, anche per i numerosi allungamenti di contratti a condizioni più onerose. Se il rinnovo consente, da un lato, di fidelizzare l’atleta, garantendone le prestazioni per i prossimi anni, il rovescio della medaglia è nella cristallizzazione di un costo che sarebbe tuttavia evitabile monetizzando il valore creato e selezionando un nuovo prospetto su cui puntare./nEmblematico il caso del Napoli: ha rimpiazzato giocatori-simbolo (Koulibaly e Fabian Ruiz) incamerando 62 milioni utilizzati per acquistare (tra gli altri) Kim e Kvaratskhelia a 28 mentre il costo della rosa è calato anche rinunciando a rinnovare Insigne e Mertens. Pure il ricchissimo Manchester City ha ceduto Sterling (56 milioni di euro), Gabriel Jesus (52), Zinchenko (35) e Porro (8,5) oltre a Cancelo e Fernandinho, finanziando gli acquisti di Haaland (60), Phillips (49), Akanji (18) e Sergio Gomez (13): un mercato addirittura a saldo positivo. Tutti devono perciò imparare a liquidare al momento giusto per fare spazio a nuovi talenti./nIn passato, il Milan ha dimostrato di sapere scegliere calciatori anche sconosciuti, inserendoli in un gruppo entusiasta e favorendone la crescita,ma la magia sembra smarrita perché l’evoluzione del gruppo si è interrotta e i nuovi non trovano spazio nell’undici titolare. Pioli deve fidarsi degli stessi dell’anno scorso, il gioco diventa prevedibile, la frustrazione per i cattivi risultati alimenta il malessere dei tifosi e degli stessi giocatori./nA ciò va aggiunto, non ultimo, il malcontento di una proprietà che vede il progetto tecnico allontanarsi dal tragitto di crescita alla base del suo investimento./nSe il Milan vuole trovare l’uscita dal tunnel serve perciò un lavoro sul gruppo-squadra ma, subito dopo, sulla struttura di management e sulle linee-guida della gestione tecnica.",
      "date": "Mar, 7 Feb 2023",
      "url": "https://www.calcioefinanza.it/2023/02/07/analisi-investcorp-redbird-e-quei-300mln-sul-mercato-del-milan/",
      "author": "REDAZIONE",
      "imgLink": "https://www.calcioefinanza.it/wp-content/uploads/2023/03/ac-milan-v-fc-internazionale-serie-a.webp"
    },
    {
      "id": "0.2348887364403611",
      "title": "[ANALISI] PSG: 2 miliardi dal Qatar non bastano per vincere la Champions",
      "excerpt": "“Paris sans genies”. L’Equipe la mette sulla questione di DNA per commentare l’ennesimo flop europeo del Paris Saint-Germain, eliminato agli ottavi di finale di Champions League dal Bayern Monaco. Proprio…",
      "body": "“Paris sans genies”. L’Equipe la mette sulla questione di DNA per commentare l’ennesimo flop europeo del Paris Saint-Germain, eliminato agli ottavi di finale di Champions League dal Bayern Monaco. Proprio i bavaresi avevano già spento i sogni di gloria dei parigini nell’unica occcasione, durante l’era Qatar, in cui il PSG aveva sfiorato il trofeo, in occasione cioè della finale persa nella stagione 2019/20. Una annata particolare, va detto, con il torneo concluso in estate con una final eight visto il lungo stop per il Covid. Per il resto, lo score europeo parla di una semifinale nel 2020/21 (con eliminazione per mano del Manchester City), cinque eliminazioni agli ottavi e quattro invece ai quarti./nUn flop che inizia a pesare e non poco, anche economicamente. Gli otto titoli in Ligue 1 conquistati nello stesso periodo (il nono dovrebbe arrivare a fine stagione) non possono bastare, anche perché si parla di un campionato dove nessun può rivaleggiare sul piano economico con i parigini: lo scorso anno 21 dei primi 30 giocatori più pagati in Ligue 1 erano di proprietà del Paris Saint Germain su 30, ovvero il 70% del totale./n/nUna forza economica generata soprattutto dal peso del Qatar sui conti del club. La Federcalcio francese pubblica ogni anno i conti di tutte le società d’oltralpe: per quanto riguarda il PSG, in particolare, nella voce “altri ricavi” sono stati fatti confluire gli investimenti direttamente nelle casse da parte della Qatar Sports Investments, la holding proprietaria dei parigini controllata a sua volta dal Qatar Investment Authority, il fondo sovrano del Qatar. /nA partire dal 2011/12, così, la voce “altri ricavi” non a caso è esplosa in termini di grandezze, passando dai 17 milioni del 2010/11 ai 125 milioni della prima stagione qatariota. Complessivamente, fino alla stagione 2020/21 (ultimo bilancio depositato), la voce in questione ha raggiunto quota 1,9 miliardi di euro nel giro di 10 stagioni, con una media di 192 miloni annui e un impatto pari al 38% dei ricavi: in sostanza, più di un terzo dei ricavi dei parigini derivano da sponsorizzazioni del Qatar./n /nInvestimenti che si sono trasformati in acquisti decisamente onerosi, visto che anche il totale degli acquisti supera il miliardo, con Neymar e Mbappè i colpi più costosi. Esclusa la parentesi del Monaco, 8 dei primi 10 acquisti più corposi della storia della Ligue 1 sono stati effettuati dal Paris Saint Germain qatariota secondo i dati di Transfermarkt. Senza considerare, poi, i grandi colpi a parametro zero degli ultimi anni, da Messi a Sergio Ramos passando per Donnarumma, che hanno portato gli stipendi dei parigini a passare dai 117 milioni del 2011/12 fino ben oltre quota 500 milioni. E così il rosso è stato sempre più il segno che ha contraddistinto i bilanci dei parigini: le perdite aggregate hanno superato (considerando anche le stime sul 2021/22) i 650 milioni di euro./n/n /n /nNon a caso il PSG ha un bilancio tra acquisti e cessioni dal 2011/12 che supera il miliardo in termini di saldo negativo sul mercato, con acquisti per 1,6 miliardi e cessioni per poco più di 500 milioni, secondo i dati di Transfermarkt. In tutta Europa, nello stesso periodo, solo il Manchester United ha un saldo negativo più ampio, mentre tra gli altri rivali in Francia l’Olympique Marsiglia è secondo dietro al PSG ma con un saldo negativo per soli 171 milioni./n/n /nSpese che non sono, però, bastate a raggiungere l’obiettivo Champions. E ora anche i grandi campioni finiscono nel mirino, tanto che nelle pagelle dei quotidiani francesi di ieri le bocciature sono arrivate anche per Messi e Mbappé, 3 a entrambi. Per l’Equipe quella in Baviera potrebbe essere stata l’ultima in Champions per l’argentino, con la maglia parigina. E il futuro incerto anche per Mbappé, rassegnato a fine partita: «Adesso penso solo al campionato, poi vedremo».",
      "date": "Gio, 9 Mar 2023",
      "url": "https://www.calcioefinanza.it/2023/03/09/psg-quanto-ha-speso-flop-champions/",
      "author": "REDAZIONE",
      "imgLink": "https://www.calcioefinanza.it/wp-content/uploads/2023/03/fc-bayern-munchen-v-paris-saint-germain-round-of-16-second-leg-uefa-champions-league.webp"
    },
    {
      "id": "0.38983422564830417",
      "title": "[ANALISI] Serie A, conti in rosso per le big: persi oltre 3 miliardi negli ultimi 10 anni",
      "excerpt": "La Serie A va a caccia di sostenibilità ma deve fare i conti con dei bilanci decisamente appesantiti degli ultimi anni. Le big del campionato italiano arrivano infatti da 10…",
      "body": "La Serie A va a caccia di sostenibilità ma deve fare i conti con dei bilanci decisamente appesantiti degli ultimi anni. Le big del campionato italiano arrivano infatti da 10 stagioni di bilanci in ampia perdita, con un rosso aggregato che supera i 3 miliardi di euro anche a causa del Covid, secondo quanto emerge consultando il Football Strategy tool di PwC, lo strumento che la nota società di consulenza ha realizzato per aiutare il management delle società calcistiche a prendere decisioni strategiche misurando le performance finanziarie, sportive e di coinvolgimento dei tifosi e gli investimenti./nIn particolare, infatti, negli ultimi dieci bilanci l’Inter ha sfiorato il miliardo di euro di perdite (-963,8 milioni), seguita da Milan (-910,7 milioni) e Roma (-834 milioni), mentre poco meglio ha fatto la Juventus (-591,3 milioni). Va sottolineato tuttavia che, se il rendimento ad esempio dei rossoneri è andato migliorando negli ultimi anni (chiudendo il 2021/22 con un rosso di 66 milioni), quello di nerazzurri, giallorossi e bianconeri ha avuto un trend in negativo: basti pensare infatti i quattro peggiori rossi a bilancio della storia in Serie A sono stati realizzati nelle ultime tre stagioni tra Inter (-245,6 milioni nel 2020/21), Juventus (-239,2 milioni nel 2021/22 e -226,8 milioni nel 2020/21) e Roma (-219,4 milioni nel 2021/22)./n/nTra le altre big, invece, perdite più contenute negli ultimi dieci anni per Napoli (-28,4 milioni a livello aggregato), Lazio (-21,1) e Fiorentina (-18,8 milioni). I partenopei ad esempio hanno chiuso quattro degli ultimi dieci esercizi in utile (gli ultimi tre consecutivi in rosso anche per l’effetto Covid) così come la Lazio (che invece ha chiuso in perdita gli ultimi quattro bilanci) mentre la Fiorentina ha chiuso tre bilanci negli ultimi dieci anni, tra i quali l’ultimo per quasi 50 milioni grazie in particolare alle plusvalenze per le cessioni di Chiesa e Vlahovic alla Fiorentina./n/nComplessivamente, così, le sette principali squadre italiane hanno pesato per circa il 60% sul rosso aggregato dell’intero calcio professionistico degli ultimi dieci anni, pari a circa 5,5 miliardi di euro totali nel periodo che va dalla stagione 2012/13 alla stagione 2021/22./nSeppur l’UEFA abbia superato il tema del breakeven dalle nuove regole del Fair Play Finanziario, quindi, la necessità per i club sarà comunque quella di avvicinarsi alla sostenibilità nei prossimi anni, andando in particolar modo ad incidere sui costi per il personale che impattano per oltre il 70% sui ricavi delle top squadre italiane.",
      "date": "Mer, 1 Mar 2023",
      "url": "https://www.calcioefinanza.it/2023/03/01/serie-a-conti-in-rosso-per-le-big-persi-oltre-3-mld-negli-ultimi-10-anni/",
      "author": "REDAZIONE",
      "imgLink": "https://www.calcioefinanza.it/wp-content/uploads/2023/01/us-cremonese-v-ac-monza-serie-a.webp"
    },
    {
      "id": "0.056192670313356105",
      "title": "Zhang sogna la prima Champions cinese: quanto ha speso per l’Inter dal 2016",
      "excerpt": "Presidente dal 2018 (mentre il padre Zhang Jindong ha acquistato il club nel 2016), Zhang va a caccia del suo sesto trofeo da numero uno: sarebbe la prima Champions vinta da una proprietà cinese.",
      "body": "“Per noi è un onore essere qui a Istanbul e giocare la finale della Champions contro il City, probabilmente una delle squadre e delle società più forti d’Europa. Siamo l’Inter e nella storia il nostro club ha vinto tutti i trofei possibili, ma allo stesso tempo sappiamo che disputare la finale della Champions è un’opportunità che a me, ai dirigenti e alla squadra può succedere anche una sola volta nella vita. Quindi siamo qui per dare il meglio di noi contro una grande avversaria”. Con queste parole il presidente dell’Inter Steven Zhang ha voluto spiegare, durante la cena di gala organizzata dalla UEFA, il suo pensiero verso la finale di Champions League di stasera in cui i nerazzurri sfideranno il Manchester City./n/nPresidente dal 2018 (mentre il padre Zhang Jindong ha acquistato il club nel 2016), Zhang va a caccia del suo sesto trofeo da numero uno: nei 115 anni di storia del club nerazzurro, solo Angelo e Massimo Moratti hanno conquistato più trofei alla guida della società. Sarebbe inoltre la prima Champions League vinta da una proprietà cinese./nI presidenti più vincenti della storia dell’Inter:/nMa quando ha speso Zhang per arrivare fino alla finale di Champions League? Dal punto di vista economico gli investimenti di Suning hanno superato in questi anni quota 800 milioni. Dopo gli iniziali 142 milioni di aumento di capitale, Suning ha proseguito poi il finanziamento della società nerazzurra attraverso diversi prestiti soci: nel dettaglio, 217 milioni nel 2016/17 e altri 119 milioni nel 2017/18 per un totale di 336 milioni di euro./n/nVersamenti nelle casse del club che sono ripresi nelle ultime stagioni, grazie al finanziamento garantito da Oaktree agli Zhang: nel dettaglio, dei 275 milioni di prestito, ne sono stati versati poi all’Inter 75 milioni nel maggio-giugno 2021 e ulteriori 51 negli ultimi mesi./nA questi investimenti a livello di capitale, si aggiungono ulteriori investimenti per il conto economico del club nerazzurro. Complessivamente, finora i ricavi garantiti dalle sponsorizzazioni con Suning hanno superato i 196 milioni: 56 milioni nel 2016/17, 39 milioni nel 2017/18, 35 nel 2018/19, 31,6 milioni nel 2019/20, 21,3 milioni nel 2020/21 e infine 12,1 milioni nel 2021/22./nIn totale, tra versamenti, prestiti e ricavi, Suning ha versato nelle casse dell’Inter oltre 800 milioni./n/n ",
      "date": "Ven, 9 Giu 2023",
      "url": "https://www.calcioefinanza.it/2023/06/09/quanto-ha-speso-zhang-inter-suning/",
      "author": "REDAZIONE",
      "imgLink": "https://www.calcioefinanza.it/wp-content/uploads/2023/04/juventus-v-fc-internazionale-coppa-italia-final.webp"
    },
    {
      "id": "0.006724760958151173",
      "title": "Berlusconi e il Milan: quanto ha speso per fare grandi i rossoneri",
      "excerpt": "Quello di Berlusconi è un nome indissolubilmente legato alla storia del calcio, visti i successi alla guida del Milan e la rivoluzione portata nel mondo del pallone italiano e non solo. E per fare grandi i rossoneri non sono mancati ingenti investimenti nel corso dei 30 anni alla guida del club.",
      "body": "Berlusconi quanto ha speso Milan –  Il mondo del calcio piange Silvio Berlusconi. L’ex patron rossonero e poi proprietario del Monza si è spento stamattina all’ospedale San Raffaele di Milano all’età di 86 anni./nQuello di Berlusconi è un nome indissolubilmente legato alla storia del calcio, visti i successi alla guida del Milan e la rivoluzione portata nel mondo del pallone italiano e non solo. E per fare grandi i rossoneri non sono mancati ingenti investimenti nel corso dei 30 anni alla guida del club./n/nSecondo l’analisi di Calcio e Finanza, che ha passato in rassegna tutti i bilanci della società rossonera dal 1985/86 fino all’addio, la cifra complessiva che la famiglia Berlusconi ha investito nel club raggiunge quota 993,97 milioni di euro dal 1985/86 al 31 dicembre 2015, a fronte di un risultato netto complessivo di -857,17 milioni./nGli investimenti sono iniziati con i 25 miliardi (12,91 milioni di euro) di aumento di capitale per acquisire il 99,9% del club nel 1986 e che via via sono cresciuti di importanza. Soldi che fino a un certo punto si sono trasformati in risultati sportivi (tra i più prestigiosi), ma nelle ultime annate della gestione non è stato così, con una sola Supercoppa italiana conquistata ai danni della Juventus nel 2016./n/n/nI trofei vinti da Silvio Berlusconi alla guida del Milan:/n /n",
      "date": "Lun, 12 Giu 2023",
      "url": "https://www.calcioefinanza.it/2023/06/12/berlusconi-quanto-ha-speso-milan/",
      "author": "REDAZIONE",
      "imgLink": "https://www.calcioefinanza.it/wp-content/uploads/2023/06/IMG_1470.jpeg"
    },
    {
      "id": "0.7929692609747316",
      "title": "Berlusconi e il Monza: quanto ha speso per portare in Serie A i brianzoli",
      "excerpt": "Dopo i trionfi al Milan, Silvio Berlusconi è riuscito a fare grande anche il Monza, portandolo per la prima volta in Serie A nella sua storia.",
      "body": "Quanto ha speso Berlusconi Monza – Il mondo del calcio piange Silvio Berlusconi. L’ex patron rossonero e poi proprietario del Monza si è spento stamattina all’ospedale San Raffaele di Milano all’età di 86 anni./nQuello di Berlusconi è un nome indissolubilmente legato alla storia del calcio, visti i successi alla guida del Milan e la rivoluzione portata nel mondo del pallone italiano e non solo. Successi che poi, dopo la cessione del club rossonero, ha portato anche al Monza: insieme al fidato braccio destro Adriano Galliani, infatti, nel 2018 ha acquistato i brianzoli, riuscendo nell’impresa di portarli per la prima volta in Serie A. Impresa per cui non sono mancati gli investimenti./n/nCifre che sono cresciute anche nel 2023, come si legge nel bilancio chiuso al 31 dicembre 2022 del club brianzolo che Calcio e Finanza ha potuto consultare. Il fatturato della società brianzola è stato pari a 32,7 milioni di euro, mentre i costi sono stati pari a quota 105,5 milioni di euro. Va ricordato che l’esercizio 2022 per il Monza riguarda sei mesi in cui ha disputato la Serie B, mentre nel secondo semestre la società di proprietà della Fininvest di Silvio Berlusconi ha partecipato alla Serie A per la prima volta nella sua storia./n/nIl patrimonio netto del club al 31 dicembre 2022 era pari a 18,2 milioni, rispetto ai 19,1 milioni del 2021, grazie agli interventi della proprietà in termini di versamenti. Il risultato netto è stato così negativo per 31,2 milioni di euro: complessivamente, nell’era Berlusconi il Monza ha chiuso il bilancio sempre in rosso in cinque esercizi, con una perdita complessiva pari a circa 134 milioni di euro./nUno squilibrio che ha portato Fininvest a dover intervenire a livello finanziario, considerando il fabbisogno complessivo indicato pari a 59 milioni di euro. Così, sono arrivati nel corso del 2022 oltre 64 milioni come versamenti in conto capitale da parte della holding della famiglia Berlusconi, con ulteriori 15 milioni come versamenti in conto capitale il 28 marzo 2023 (quindi nell’esercizio che chiuderà il 31 dicembre 2023), per complessivi 79 milioni. Inoltre, Fininvest è presente anche a livello di conto economico: nel fatturato sono infatti presenti 6,9 milioni di ricavi per la raccolta pubblicitaria da Digitalia, concessionaria pubblicitaria di proprietà dell’azienda di Berlusconi, «a normali condizioni di mercato»./n/nComplessivamente, la spesa di Silvio Berlusconi e di Fininvest per il Monza ha superato i 192 milioni di euro. Alle cifre di cui sopra, si aggiunge infatti quanto speso dal 2018 in poi: 2,9 milioni per l’acquisto delle quote, poi investimenti a livello finanziario (tra aumenti di capitale e finanziamenti per 94,1 milioni di euro) e anche di conto economico (ricavi da Digitalia per quasi 8,6 milioni euro). La cifra totale investita da Berlusconi nei suoi primi quattro anni e mezzo da patron del Monza è quindi pari a 192,8 milioni di euro.",
      "date": "Lun, 12 Giu 2023",
      "url": "https://www.calcioefinanza.it/2023/06/12/berlusconi-quanto-ha-speso-monza/",
      "author": "REDAZIONE",
      "imgLink": "https://www.calcioefinanza.it/wp-content/uploads/2023/06/IMG_1472-scaled.jpeg"
    },
    {
      "id": "0.993362547760841",
      "title": "Serie A, sorteggiato il calendario 24/25: tutte le 38 giornate di campionato",
      "excerpt": "Direttamente da Roma, la compilazione del calendario del massimo campionato italiano: ecco tutte le sfide dei 38 turni, da agosto a maggio.",
      "body": "Il calendario della Serie A Enilive 2024/2025 è stato presentato nella giornata di oggi, giovedì 4 luglio, a partire dalle ore 12.00, presso l’Auditorium Multimediale di RDS a Roma. Il programma televisivo, prodotto per la prima volta interamente da Lega Serie A, è stato trasmesso sui canali ufficiali di Lega Serie A (YouTube e sito internet) e su “Radio Tv Serie A con RDS”./nL’evento è stato condotto da Lorenzo Dallari e Chiara Giuffrida, con la partecipazione del Presidente della Lega Serie A, Lorenzo Casini, dell’Amministratore Delegato Luigi De Siervo, dell’Head of Competition Andrea Butti e di Stefano Ballista, Amministratore Delegato di Enilive, nuovo title sponsor della competizione./n/nLa presentazione delle giornate di campionato è arricchita dalla presenza degli Ambassador di Lega Serie A Ciro Ferrara e Christian Vieri, in studio per commentare gli accoppiamenti del calendario della prossima stagione./n/nLa Serie A 2024/25, visibile tutta su DAZN (clicca qui per abbonarti) e con tre turni a partita in co-esclusiva su Sky (clicca qui per abbonarti a NOW), partirà nel fine settimana del 17-18 agosto e proseguirà per tre giornate prima di fermarsi per due settimane per la prima pausa dedicata alle Nazionale che, dopo l’Europeo, scenderanno in campo per la Nations League (l’Italia affronterà prima la Francia e poi Israele). La Serie A, quindi, non scenderà in campo nel weekend del 7-8 settembre./nIl torneo si concluderà invece il 25 maggio 2025 e dovrebbe vedere ancora la disputa delle partite anche durante il periodo natalizio, come fatto quest’anno. Questa soluzione è stata pensata per ridurre al massimo i turni infrasettimanali. Nel campionato 2024/25 solamente una volta le 20 squadre della Serie A scenderanno in campo durante la settimana, ovviamente escludendo gli impegni europei, la Coppa Italia ed eventuali recuperi./nInfine, durante la settimana si giocheranno le coppe europee e con la nuova Champions League si giocherà una settimana di esclusiva, con partite anche il giovedì, oltre che a martedì e mercoledì. Lo stesso discorso è valido per Europa League e Conference League, che avranno allo stesso modo delle settimane di esclusiva: la prima sarà spalmata su due giorni, mentre la seconda rimarrà comunque sempre e solo di giovedì./nQueste le date ufficiali della Serie A 2024/25:/nDecise le date, queste le prime 19 giornate di campionato:/n/nQueste, invece, tutte le partite del girone di ritorno della Serie A 2024/25:/n",
      "date": "Gio, 4 Lug 2024",
      "url": "https://www.calcioefinanza.it/2024/07/04/calendario-serie-a-2024-2025-andata-ritorno/",
      "author": "REDAZIONE",
      "imgLink": "https://www.calcioefinanza.it/wp-content/uploads/2022/05/fc-internazionale-milano-v-udinese-calcio-serie-a-2.webp"
    },
    {
      "id": "0.12099416993566763",
      "title": "Sponsor, Viola Park e non solo: da Commisso oltre 400 mln per la Fiorentina in quattro anni",
      "excerpt": "Crescono gli investimenti del patron per il club viola: ecco le cifre nel dettaglio.",
      "body": "Crescono gli investimenti di Rocco Commisso per la Fiorentina. Rispetto ai circa 380 milioni di euro al 30 giugno 2022, infatti nel corso della stagione 2022/23 sono arrivati altri investimenti da parte del patron del club viola per le casse della società, come spiegato dalla stessa Fiorentina in una nota./n“Nel quadriennio trascorso dall’acquisizione di ACF Fiorentina di giugno 2019, il socio unico del Club ha investito direttamente, o attraverso Mediacom, un totale di circa 418 milioni di euro”, spiega infatti la Fiorentina, che poi analizza nel dettaglio. “Al 30 giugno 2023, gli impieghi di questo investimento complessivo consistono in:/n/n“Per la stagione 2023/24, Mediacom, il Main Sponsor del Club, ha sottolineato il suo impegno nella partnership commerciale, estendendo il suo accordo di sponsorizzazione annuale per 25 milioni. Inoltre, il Club prevede di effettuare ulteriori spese durante la stagione 2023/24 per completare la costruzione del Viola Park, per un investimento totale stimato di 117 milioni”, conclude il club viola nella nota.",
      "date": "Mar, 21 Nov 2023",
      "url": "https://www.calcioefinanza.it/2023/11/21/quanto-ha-speso-commisso-fiorentina-viola-park-sponsor/",
      "author": "MATTEO SPAZIANTE",
      "imgLink": "https://www.calcioefinanza.it/wp-content/uploads/2023/06/commisso.webp"
    },
    {
      "id": "0.034331367105033",
      "title": "Quanto ha speso finora sul mercato la Roma? Saldo e impatto sul bilancio",
      "excerpt": "Il club giallorosso ha lavorato molto in uscita, per rispettare i paletti imposti dal FPF, ma con qualche colpo interessante ha creato un centrocampo di qualità.",
      "body": "Quanto ha speso la Roma sul mercato – Inizia domani la Serie A 2023/24 della Roma, mentre il club giallorosso è ancora alle prese con il mercato, per consegnare a Josè Mourinho la migliore rosa possibile. Il club della famiglia Friedkin ha lavorato molto finora, facendo registrare in entrata tre acquisti a titolo definitivo (due a parametro zero) e due in prestito, mentre in uscita si segnalano quattro cessioni a titolo definitivo (le altre concluse in estate hanno avuto effetto sul bilancio 2022/23), due prestiti conclusi e tre calciatori ceduti a titolo temporaneo./nPartendo dagli acquisti, la Roma ha messo sotto contratto il centrocampista Leandro Paredes, il centrocampista Houssem Aouar e il difensore Evan Ndicka. Gli ultimi due sono arrivati a parametro zero dopo la scadenza dei rispettivi contratti. Due calciatori sono invece arrivati in prestito: si tratta del centrocampista Renato Sanches (dal PSG) e del difensore Rasmus Kristensen (dal Leeds United)./n/nContestualmente la società ha realizzato quattro cessioni a titolo definitivo: Roger Ibanez (Al-Ahli), Nemanja Matic (Rennes), Bryan Reynolds (KVC Westerlo) e Gonzalo Villar (Granada). Le altre cessioni sono state portate a termine entro il 30 giugno 2023 con il chiaro obiettivo di conformarsi ai paletti imposti dalla UEFA per il rispetto del Fair Play Finanziario, e per questo motivo hanno avuto effetto sui conti della passata stagione./nI calciatori ceduti in prestito sono invece Eldor Shomurodov (al Cagliari), Ebrima Darboe (al Lask) e Matías Vina (al Sassuolo). Infine, si segnalano due calciatori arrivati a titolo temporaneo nel 2022/23, i quali hanno fatto ritorno ai rispettivi club: Georginio Wijnaldum (tornato al PSG) e Mady Camara (Olympiakos)./nMa qual è finora l’impatto delle operazioni di mercato sul bilancio 2023/24 della Roma? Calcio e Finanza ha simulato l’impatto utilizzando i dati contenuti nei comunicati ufficiali dei club coinvolti nelle varie trattative e le indiscrezioni su valori e stipendi riportati dai principali organi di informazione (qui la metodologia). Dati che poi saranno aggiornati al termine del mercato estivo, che si concluderà il prossimo 1° settembre./nTra i nuovi acquisti, l’operazione più onerosa per la stagione 2023/24 è quella che ha riguardato finora il centrocampista del PSG Leandro Paredes (quasi 7,9 milioni di euro tra stipendio e ammortamento), mentre gli acquisti di Evan Ndicka e di Houssem Aouar si posizionano su un gradino più basso./n/nConsiderando anche i due calciatori arrivati in prestito – Renato Sanches e Rasmus Kristensen -, secondo le stime di Calcio e Finanza le operazioni in entrata, tra ammortamenti dei calciatori acquistati a titolo definitivo e stipendi lordi, dovrebbero tradursi fino ad ora in maggiori costi per poco meno di 27,5 milioni di euro. Vediamo ora come questi maggiori costi sono stati compensati dalle operazioni in uscita./nTra le operazioni in uscita, come abbiamo visto in precedenza, se ne registrano quattro a titolo definitivo. Quella che ha fatto registrare l’effetto maggiore riguarda Roger Ibanez, ceduto all’Al-Hilal. Il trasferimento del calciatore ha fatto registrare un impatto positivo di quasi 27 milioni di euro tra plusvalenza e minori costi per la stagione 2023/24. Tra le cessioni, al secondo posto quella di Nemanja Matic al Rennes./n /n/nI giallorossi hanno messo fine anche ai prestiti di Wijnaldum e di Camara (con il primo la società si libera di un ingaggio piuttosto pesante). In uscita, infine, la Roma ha fatto registrare le cessioni in prestito di Shomurodov, Darboe e Vina. La prima ha l’impatto positivo maggiore, quasi 2 milioni di euro tra il risparmio sullo stipendio e il ricavo da prestito./nLe operazioni in uscita dovrebbero avere, secondo le stime di Calcio e Finanza, un impatto positivo per circa 54,9 milioni di euro per il bilancio 2023/24. A questa cifra ci si arriva sommando le plusvalenze/minusvalenze realizzate, il risparmio di ammortamento (nel caso dei giocatori ceduti a titolo definitivo) e il risparmio sull’ingaggio lordo per i giocatori usciti dalla rosa bianconera rispetto alla stagione 2022/23./nTra entrate e uscite, dunque, l’impatto sul bilancio 2023/24 del calciomercato finora concluso dovrebbe tradursi secondo le stime in un impatto positivo per oltre 27,4 milioni di euro circa./n/n /nConsiderando invece il solo saldo tra entrate e uscite per quanto riguarda i cartellini (solo le operazioni a titolo definitivo), la sessione di mercato per la Roma è ferma ad un saldo positivo di 32,5 milioni di euro. Questo in attesa che la proprietà completi la rosa da mettere a disposizione di Josè Mourinho per la stagione./n/n ",
      "date": "Sab, 19 Ago 2023",
      "url": "https://www.calcioefinanza.it/2023/08/19/quanto-ha-speso-la-roma-sul-mercato-acquisti-cessioni/",
      "author": "MARCO SACCHI ",
      "imgLink": "https://www.calcioefinanza.it/wp-content/uploads/2023/08/fbl-fra-ligue1-psg-montpellier.webp"
    },
    {
      "id": "0.8006274755897647",
      "title": "Quanto ha speso finora sul mercato il Napoli? Saldo e impatto sul bilancio",
      "excerpt": "La forza dei partenopei è stata quella di riuscire a trattenere i suoi calciatori migliori, fatta eccezione solamente per il centrale di difesa Kim.",
      "body": "Quanto ha speso il Napoli sul mercato – Il Napoli prosegue il proprio lavoro sul mercato, mentre la Serie A 2023/24 si appresta a prendere il via e saranno proprio i partenopei di Rudi Garcia ad aprire le danze nella nuova stagione. Il club di Aurelio De Laurentiis ha lavorato in maniera certosina finora in entrata, con tre acquisti ufficializzati a titolo definitivo (considerando i giocatori che faranno parte delle rotazioni della prima squadra) e Gabri Vega prossimo al trasferimento, mentre in uscita si registra una sola cessione a titolo definitivo./nPartendo dagli acquisti, il Napoli ha messo sotto contratto il centrocampista Jens Cajuste, il difensore Natan, il portiere Elia Caprile e ha riscattato l’attaccante argentino Giovanni Simeone. Nessun giocatore è invece arrivato a titolo temporaneo, mentre uno solo – Alessandro Zanoli – è rientrato dal prestito, e nonostante alcune offerte è possibile che rimanga alla corte di Garcia./n/nContestualmente la società partenopea ha realizzato una cessione a titolo definitivo: Kim Min-jae al Bayern Monaco (le operazioni di riscatto che hanno portato il difensore Sebastiano Luperto all’Empoli e Andrea Petagna al Monza rientrano nel bilancio 2022/23). In uscita anche il centrocampista Tanguy Ndombele e il terzino Bartosz Bereszynski./nL’unico calciatore ceduto in prestito è lo stesso Elia Caprile, che si è trasferito a titolo temporaneo all’Empoli per rimpiazzare il partente Vicario. Per quanto riguarda Simeone, l’attaccante è stato considerato tra le cessioni (come fine prestito) e tra gli acquisti, per poter indicare l’effetto della quota ammortamento. Lo stipendio – secondo indiscrezioni – non è cambiato, motivo per il quale non ha effetto su risparmi e costi./nMa qual è finora l’impatto delle operazioni di mercato sul bilancio 2023/24 del Napoli? Calcio e Finanza ha simulato l’impatto utilizzando i dati contenuti nei comunicati ufficiali dei club coinvolti nelle varie trattative e le indiscrezioni su valori e stipendi riportati dai principali organi di informazione (qui la metodologia). Dati che poi saranno aggiornati al termine del mercato estivo, che si concluderà il prossimo 1° settembre./nTra i nuovi acquisti, l’operazione più onerosa per la stagione 2023/24 è quella che ha riguardato finora il centrocampista del Reims Jens Cajuste (quasi 6,7 milioni di euro tra stipendio e ammortamento), mentre gli acquisti di Natan e di Elia Caprile, oltre al riscatto di Giovanni Simeone si posizionano su un gradino più basso./n/nConsiderando anche i rientri dai prestiti, secondo le stime di Calcio e Finanza le operazioni in entrata, tra ammortamenti dei calciatori acquistati a titolo definitivo e stipendi lordi, dovrebbero tradursi fino ad ora in maggiori costi per poco meno di 22 milioni di euro. Vediamo ora come questi maggiori costi sono stati compensati dalle operazioni in uscita./nTra le operazioni in uscita, se ne registra solamente una a titolo definitivo, con effetto sul bilancio 2023/24. Parliamo del difensore Kim Min-jae, unico top player della passata stagione sacrificato in questa sessione estiva. La sua cessione ha garantito – in attesa di dati ufficiali – una plusvalenza di quasi 48 milioni e un effetto positivo sui conti di oltre 61 milioni di euro./n/nI partenopei hanno messo fine anche ai prestiti di Ndombele e di Bereszynski. In uscita, infine, il club ha fatto registrare la cessione in prestito di Caprile. Il calciatore è stato rilevato a titolo definitivo dal Bari (club anch’esso di proprietà della famiglia De Laurentiis) e girato successivamente all’Empoli./nLe operazioni in uscita dovrebbero avere, secondo le stime di Calcio e Finanza, un impatto positivo per circa 65,1 milioni di euro per il bilancio 2023/24. A questa cifra ci si arriva sommando le plusvalenze/minusvalenze realizzate, il risparmio di ammortamento (nel caso dei giocatori ceduti a titolo definitivo) e il risparmio sull’ingaggio lordo per i giocatori usciti dalla rosa bianconera rispetto alla stagione 2022/23./nTra entrate e uscite, dunque, l’impatto sul bilancio 2023/24 del calciomercato finora concluso dovrebbe tradursi secondo le stime in un impatto positivo per quasi 48,3 milioni di euro circa./n/nConsiderando invece il solo saldo tra entrate e uscite per quanto riguarda i cartellini (solo le operazioni a titolo definitivo), la sessione di mercato per il Napoli è ferma ad un saldo positivo di 16 milioni di euro. Questo in attesa che De Laurentiis completi la rosa, a cominciare da Gabri Vega./n",
      "date": "Sab, 19 Ago 2023",
      "url": "https://www.calcioefinanza.it/2023/08/19/quanto-ha-speso-il-napoli-sul-mercato-acquisti-cessioni/",
      "author": "MARCO SACCHI ",
      "imgLink": "https://www.calcioefinanza.it/wp-content/uploads/2023/08/fbl-fra-ligue1-monaco-reims.webp"
    },
    {
      "id": "0.152369865925505",
      "title": "Quanto ha speso finora sul mercato la Juventus? Saldo e impatto sul bilancio",
      "excerpt": "Il club bianconero ha lavorato prevalentemente in uscita in questa sessione estiva, mentre in entrata – riscatto di Milik a parte – l’unica novità è il giovane Weah.",
      "body": "Quanto ha speso la Juventus sul mercato – La Juventus continua a lavorare sul mercato, mentre la Serie A 2023/24 si appresta a prendere il via, con la squadra di Allegri impegnata in trasferta contro l’Udinese alla prima giornata. Il club bianconero ha lavorato pochissimo finora in entrata, con tre acquisti a titolo definitivo (considerando i giocatori che faranno parte delle rotazioni della prima squadra), mentre in uscita si registrano e sei cessioni (tra operazioni a titolo definitivo, svincoli e prestiti scaduti), alle quali si aggiungono cinque calciatori ceduti in prestito./nPartendo dagli acquisti, la Juventus ha messo sotto contratto il laterale Timothy Weah, il difensore Facundo González e ha riscattato l’attaccante polacco Arkadiusz Milik. Nessun giocatore è invece arrivato a titolo temporaneo, mentre sono tre – Pjaca, McKennie e Cambiaso – i calciatori rientrati dai prestiti, almeno due dei quali (Pjaca e McKennie) potrebbero trovare collocazione negli ultimi giorni di mercato./n/nContestualmente la società bianconera ha realizzato due cessioni a titolo definitivo: Dejan Kulusevski al Tottenham e Denis Zakaria al Monaco. Sono poi scaduti i contratti del laterale Juan Cuadrado e dell’attaccante Angel Di Maria, è rientrato al PSG per fine prestito Leandro Paredes (poi ceduto alla Roma) ed è stato infine risolto il contratto che legava la Juventus al classe 2002 Mohamed Ihattaren./nTra i calciatori che sono invece stati ceduti in prestito ci sono Nicolò Rovella (prestito biennale alla Lazio con obbligo di riscatto a determinate condizioni), Luca Pellegrini (prestito biennale alla Lazio con obbligo di riscatto a determinate condizioni), Filippo Ranocchia (prestito oneroso all’Empoli con diritto di riscatto e controriscatto), Koni De Winter (prestito con obbligo di riscatto a determinate condizioni al Genoa) e Arthur (prestito oneroso con diritto di riscatto alla Fiorentina). Le operazioni Rovella, Pellegrini e De Winter non hanno effetto sul bilancio, poiché i giocatori erano già in prestito nella passata stagione./nMa qual è finora l’impatto delle operazioni di mercato sul bilancio 2023/24 della Juventus? Calcio e Finanza ha simulato l’impatto utilizzando i dati contenuti nei comunicati ufficiali dei club coinvolti nelle varie trattative e le indiscrezioni su valori e stipendi riportati dai principali organi di informazione (qui la metodologia). Dati che poi saranno aggiornati al termine del mercato estivo, che si concluderà il prossimo 1° settembre./nTra i nuovi acquisti, l’operazione più onerosa per la stagione 2023/24 è quella che ha riguardato l’attaccante del Lille Timothy Weah (10,3 milioni di euro per il cartellino e stipendio da 2 milioni netti), mentre l’acquisto di Facundo Gonzalez e il riscatto di Arkadiusz Milik si posizionano su un gradino più basso. Il polacco è stato considerato tra le cessioni (come fine prestito) e tra gli acquisti, per poter indicare l’effetto della quota ammortamento. Lo stipendio – secondo indiscrezioni – non è cambiato, motivo per il quale non ha effetto su risparmi e costi./n/nConsiderando anche i rientri dai prestiti, secondo le stime di Calcio e Finanza le operazioni in entrata, tra ammortamenti dei calciatori acquistati a titolo definitivo e stipendi lordi, dovrebbero tradursi fino ad ora in maggiori costi per poco meno di 16,8 milioni di euro. Vediamo ora come questi maggiori costi sono stati compensati dalle operazioni in uscita./nTra le operazioni in uscita, quella che ha fatto registrare il valore di cessione maggiore è il trasferimento a titolo definitivo di Dejan Kulusevski al Tottenham. Si è trattato di una cessione che parte da lontano, dato che lo svedese si era già trasferito a Londra in prestito nel gennaio del 2022. Segue la cessione di Denis Zakaria al Monaco, a titolo definitivo dopo il prestito al Chelsea della passata stagione./nLe altre cessioni della Juventus riguardano calciatori in scadenza come Di Maria e Cuadrado, per i quali si registra un notevole risparmio a bilancio, ma anche la fine del prestito di Leandro Paredes e la risoluzione contrattuale con Mohamed Ihattaren. Il centrocampista ha vissuto stagioni complicate e il suo addio – a causa di una minusvalenza di quasi un milione – ha un effetto negativo sui conti 2023/24./n/nIn uscita, infine, il club bianconero ha fatto registrare cessioni in prestito per un impatto positivo di circa 2,5 milioni di euro. La più importante riguarda il brasiliano Arthur, per la quale la Juventus ha ricevuto 2 milioni di corrispettivo e per cui non dovrà sostenere l’ingaggio del calciatore nella prossima stagione (come già accaduto lo scorso anno con la cessione al Liverpool)./nLe operazioni in uscita dovrebbero avere, secondo le stime di Calcio e Finanza, un impatto positivo per circa 77,6 milioni di euro per il bilancio 2023/24. A questa cifra ci si arriva sommando le plusvalenze/minusvalenze realizzate, il risparmio di ammortamento (nel caso dei giocatori ceduti a titolo definitivo) e il risparmio sull’ingaggio lordo per i giocatori usciti dalla rosa bianconera rispetto alla stagione 2022/23./nTra entrate e uscite, dunque, l’impatto sul bilancio 2023/24 del calciomercato finora concluso dovrebbe tradursi secondo le stime in un impatto positivo per 60,8 milioni di euro circa./n/nPer quanto riguarda l’effetto sul costo della rosa (senza considerare quindi l’impatto positivo delle cessioni in termini di plusvalenza) questo si traduce al momento in una diminuzione di circa il 10% finora (inteso come somma di ammortamenti e stipendi lordi) rispetto alla stagione 2022/23, in attesa di eventuali nuovi acquisti o cessioni nelle ultime settimane di mercato./nConsiderando invece il solo saldo tra entrate e uscite per quanto riguarda i cartellini (solo le operazioni a titolo definitivo), la sessione di mercato per la Juventus è ferma ad un saldo positivo di 31,4 milioni di euro./n",
      "date": "Ven, 18 Ago 2023",
      "url": "https://www.calcioefinanza.it/2023/08/18/quanto-ha-speso-la-uventus-sul-mercato/",
      "author": "MARCO SACCHI ",
      "imgLink": "https://www.calcioefinanza.it/wp-content/uploads/2023/08/juventus-v-ac-milan-pre-season-friendly-3-e1692370662359.webp"
    },
    {
      "id": "0.1732462294033229",
      "title": "Roma, quanto ha speso Friedkin per il club: in tre anni investiti oltre 800 milioni",
      "excerpt": "Continuano gli investimenti da parte dei Friedkin per la Roma: dopo i primi tre anni già investiti oltre 800 milioni per il club giallorosso.",
      "body": "E’notizia di oggi quella secondo cui l’imprenditore Raffaello Follieri avrebbe presentato un’offerta da 850 milioni di euro per acquistare la Roma. Di un avvicinamento dell’uomo al club giallorosso si era già parlato nel mese di maggio, ma ora Follieri avrebbe messo sul piatto un’offerta formale per chiudere l’era Friedkin dopo quasi tre anni. Un lasso di tempo in cui la famiglia statunitense ha investito oltre 800 milioni per il club giallorosso./nVersamenti che hanno riguardato in particolare la necessità di cassa per la gestione ordinaria, oltre, in chiave minore, l’acquisto delle azioni per l’opa o il rimborso del bond. In particolare, si legge nel bilancio della Roma, tra il 2021/22 e il primo semestre dell’esercizio 2022/23, dai Friedkin sono arrivati oltre 330 milioni, di cui 205,9 nel 2021/22 e 131 nei primi sei mesi della stagione 2022/23./nE’ cresciuto così l’investimento della proprietà dei Friedkin per il club giallorosso, a ormai quasi tre anni dall’acquisto della società da Pallotta, avvenuto nell’agosto del 2020./n/nNel dettaglio, i Friedkin avevano pagato a Pallotta:/nI finanziamenti soci da 131 milioni nei primi sei mesi del 2022/23 hanno portato invece il totale dell’investimento dei Friedkin oltre quota 500 milioni di euro, di cui 163,3 milioni nel 2020/21, 205,9 milioni nel 2021/22 e 131 milioni finora nel 2022/23. Gli investimenti di Friedkin per la Roma:/nA questo si aggiunge anche quanto versato ai piccoli azionisti per raggiungere quota 95% del capitale giallorosso, tra le quote acquistate nella fase di stake-building e quelle durante l’opa vera e propria, per un totale di circa 25,9 milioni di euro per il 9,32% delle quote:/n/nInfine, l’ultima operazione legata al rifinanziamento del bond. La proprietà statunitense infatti ha versato circa 92 milioni per ripagare il bond da 275 milioni emesso nel 2019, con l’aggiunta di 175 milioni legati a un nuovo bond partecipato dal fondo statunitense Apollo. La decisione dei Friedkin permetterà così di ridurre l’indebitamento della società capitolina e di conseguenza anche i costi legati agli interessi annui per il precedente bond./nComplessivamente, quindi, finora l’investimento dei Friedkin per il club giallorosso è stato pari a:/n /nTra acquisto delle quote e successivi versamenti nelle casse del club, i Friedkin hanno quindi già investito 817,1 milioni di euro nella gestione della società giallorossa nel giro di quasi tre anni, di cui 199 milioni per acquisire il club, 25,9 milioni per l’opa, 500,2 milioni per la gestione della società e 92 milioni per il rifinanziamento del bond.",
      "date": "Ven, 11 Ago 2023",
      "url": "https://www.calcioefinanza.it/2023/08/11/roma-quanto-ha-speso-friedkin/",
      "author": "REDAZIONE",
      "imgLink": "https://www.calcioefinanza.it/wp-content/uploads/2022/11/RomaShakhtar20220807STA3485.webp"
    },
    {
      "id": "0.8779175408488598",
      "title": "Debiti Juventus: le cifre nel bilancio al 30 giugno 2023",
      "excerpt": "Le cifre nel bilancio al 30 giugno 2023 legate all’indebitamento per il club bianconero: tutti i dettagli.",
      "body": "Quanti debiti ha la Juventus? È aumentato nel corso della stagione 2022/23 il debito del gruppo Juventus. Secondo quanto riportato nel bilancio consolidato di FC Juventus SpA al 30 giugno 2023 i debiti complessivi, compresi quelli verso società di calcio e fornitori, erano pari a 791,8 milioni di euro, in aumento di circa il 3% rispetto ai 766,9 milioni del 30 giugno 2022, rispetto a crediti per complessivi 155,9 milioni./nUn aumento legato in particolare alla crescita dei debiti finanziari (principalmente per il factoring), rispetto a un calo in tutte le altre principali voci./nAndando ad analizzare voce per voce, i debiti verso fornitori pari a 35,2 milioni fanno riferimento principalmente a debiti verso fornitori per servizi prestati per la gestione e la manutenzione dello stadio e dei due centri sportivi e per le relative utenze./nI debiti tributari, pari a 22,0 milioni (in diminuzione di 43,7 milioni al 30 giugno 2022), sono in particolare legati verso l’erario di cui 7,0 milioni rateizzato (in base alla norma contenuta nella Legge di Bilancio del dicembre 2022). Tra gli altri debiti, 9,5 milioni sono legati alla sanzione da riconoscere in tre annualità alla UEFA per la decisione legata al Settlement Agreement firmato il 31 agosto 2022, mentre i debiti da oneri accessori, legati in particolare ai compensi per gli Agenti FIFA, sono passati da 43,5 a 31,0 milioni e i debiti da riconoscere a dipendenti è passato da 31,8 a 27,6 milioni e si riferiscono principalmente alle retribuzioni del mese di giugno 2023./n/nPassando ai debiti finanziari, passati complessiva da 223,3 a 388,6 milioni, la quota è legata in larga parte al bond da 175 milioni emesso nel febbraio 2019 e che dovrà essere ripagato entro il prossimo febbraio. Tra le altre voci legate ai debiti finanziari, i debiti da factoring sono passati da 108mila euro a 115,4 milioni, mentre i debiti con le banche sono passati da 16,3 a 41,7 milioni. Inoltre, è anche presente il mutuo per sede e centro sportivo Continassa, pari a 33,7 milioni./nPer quanto riguarda i debiti legati al calciomercato, il debito verso enti settore specifico ovverosia i club, la cifra è passata da 290,1 a 219,1 milioni di euro, di cui la parte maggiore verso Fiorentina (50 milioni) e Sassuolo (33 milioni). Alla diminuzione dei debiti verso le società di calcio ha fatto da contraltare un aumento dei crediti verso le stesse. Al 30 giugno 2023 i crediti verso società di calcio nazionali e internazionali erano pari a 132 milioni (a fronte di 219,1 milioni di debiti) rispetto ai 123,8 milioni al 30 giugno 2022. Il saldo è dunque negativo per poco meno di 90 milioni circa./nL’indebitamento finanziario netto è invece pari a -339,9 milioni di euro, rispetto al -150 milioni del 30 giugno 2022, alla luce dell’aumento dei debiti finanziari e della liquidità a 48,6 milioni di euro (70,3 milioni al 30 giugno 2022)./nComplice l’ulteriore perdita di 75 milioni nel primo trimestre della stagione 2023/24 (che ha portato in negativo il patrimonio netto, pari a 42,1 milioni al 30 giugno 2023), la società bianconera ha scelto di lanciare un nuovo aumento di capitale da 200 milioni di euro. Una cifra che verrà utilizzata in parte anche per rifinanziare il bond da 175 milioni che dovrà essere ripagato entro il prossimo 19 febbraio: una operazione di rifinanziamento che dovrebbe, così, portare anche ad un calo dell’indebitamento finanziario per il club bianconero.",
      "date": "Mer, 17 Gen 2024",
      "url": "https://www.calcioefinanza.it/2024/01/17/debiti-juventus-bilancio-2023-cifre/",
      "author": "REDAZIONE",
      "imgLink": "https://www.calcioefinanza.it/wp-content/uploads/2023/12/juve.webp"
    },
    {
      "id": "0.9069075533183328",
      "title": "Perché un torneo UEFA per i migliori club delle seconde divisioni potrebbe essere un toccasana",
      "excerpt": "Una competizione europea per le migliori squadre delle seconde divisioni calcistiche? I risultati economico-finanziari sarebbero sorprendenti.",
      "body": "L’autore è Principal Financial Stability Expert presso la Banca Centrale Europea. Tutte le opinioni espresse sono esclusivamente personali e non impegnano in alcun modo la Banca Centrale Europea né altri enti ai quali l’autore è affiliato./n«C’era una volta una coppa europea a cui partecipavano le squadre di Serie B…»: questo potrebbe forse sembrare l’inizio di una favola frutto di fantasia, ma così non è. La Mitropa Cup, la più antica coppa europea per Club, fu disputata tra il 1979 e il 1992 dalle migliori compagini dei campionati di seconda serie di Austria, Cecoslovacchia, Italia, Jugoslavia e Ungheria. Lo sanno bene i tifosi di Ascoli, Bari, Milan, Pisa, Torino e Udinese, che hanno festeggiato la conquista di quella coppa in quegli anni. La Fiorentina vinse la competizione nel 1966, nel periodo in cui la coppa era riservata alle squadre classificatesi sotto le posizioni valide per partecipare alle coppe europee organizzate dalla UEFA. Andando ancora più indietro nel tempo, i tifosi del Bologna possono ricordare, oltre alla vittoria del 1961, le vittorie della Mitropa Cup negli anni ’30 del secolo scorso, quando questa coppa era sostanzialmente l’equivalente dell’odierna Champions League./n“Mitropa” era l’abbreviazione di “Mitteleuropa”: la Mitropa Cup era la coppa dell’Europa centrale. Infine, è da ricordare che le squadre delle seconde divisioni italiana ed inglese presero parte anche alla coppa anglo-italiana, vinta negli anni ’90 da Brescia, Cremonese e Genoa. Oggi le seconde serie offrono spesso un eccellente spettacolo sportivo, reso avvincente da esiti incerti fino all’ultima giornata ed anche dai playoff – come nel caso della serie B italiana: tuttavia questo spettacolo rimane soltanto nel palcoscenico di una competizione nazionale. Se la Mitropa Cup non riusciva più a riscuotere sufficiente interesse quando il torneo fu interrotto, e gli stessi Club non avevano forti incentivi a proseguirlo, una nuova coppa europea per le squadre di serie B potrebbe oggi avere un’attrattività molto superiore, anche grazie al ruolo della televisione e dei diritti TV, ben diverso da quello di alcuni decenni fa./n/nReintrodurre una competizione europea per i migliori Club delle seconde divisioni potrebbe avere il fascino di un ritorno al passato, ma anche offrire significativi benefici da un punto di vista economico-finanziario. Come noto, il sistema calcio attraversa, in Italia così come in altri paesi europei, una fase di criticità e sfide sul tema della sostenibilità economico-finanziaria. Queste problematiche non riguardano certamente solo le prime serie e si estendono a tutto il sistema del calcio professionistico, incluse quindi le seconde divisioni. Nella serie B italiana un ruolo centrale è svolto da una serie di contributi versati ai Club principalmente dalle leghe di A e B (inclusa la cosiddetta “mutualità” e il “paracadute retrocesse”, che sono le tipologie di contributi predominanti): come mostrato nella Figura 1, questi contributi rappresentavano in media oltre un terzo del valore della produzione per la stagione 2021-2022 (i cui dati sono influenzati, parzialmente, dalle restrizioni Covid), alleviando in misura significativa ma non risolvendo i problemi di sostenibilità economico-finanziaria./nNon si vuole qui affrontare nel suo complesso l’articolata questione della sostenibilità economico-finanziaria, delle cause dei problemi e delle possibili soluzioni (si noti che l’analisi non copre il lato dei costi); si vuole però presentare una proposta che potrebbe contribuire a mitigare dal lato dei ricavi, anche se solo in parte, queste criticità, al contempo proiettando (nuovamente) le squadre delle seconde divisioni in una dimensione europea./nLa nuova coppa europea potrebbe essere aperta alle migliori squadre dei campionati di seconda divisione delle federazioni che fanno parte della UEFA. Il numero di squadre partecipanti per ciascun campionato di seconda divisione dipenderebbe dai coefficienti UEFA dei Club per paese (che sono calcolati in base ai risultati dei Club di ciascun paese alle competizioni UEFA): per le seconde divisioni dei paesi ai primi 10 posti di questo ranking UEFA, le prime cinque classificate dell’ultimo campionato sarebbero qualificate alla fase a gironi della nuova coppa (Tabella 1)./nUlteriori quattordici squadre emergerebbero da una fase di play-off, con una serie di turni preliminari in gara secca ad eliminazione diretta a cui parteciperebbero squadre delle seconde divisioni delle altre federazioni. Le 64 squadre qualificate per la fase a gironi sarebbero suddivise in 16 gironi da quattro squadre ciascuno. Per ciascun girone si giocherebbero 3 partite, con gara di sola andata, in casa del Club con il migliore piazzamento nell’ultimo campionato (in caso di parità di piazzamento, potrebbero essere usati ulteriori criteri, per esempio la differenza reti o il numero di vittorie rapportato al totale dele partite disputate)./n/n /nLe prime due classificate di ciascun girone si qualificherebbero ai sedicesimi di finale, nei quali le prime classificate sfiderebbero le seconde (di gironi diversi), in una gara secca giocata in casa delle prime – con tempi supplementari e rigori in caso di pareggio (come ai mondiali). Lo stesso meccanismo si applicherebbe poi a ottavi, quarti e semifinali, con gara secca in casa del Club che ha riportato risultati migliori nelle partite del girone e nei turni ad eliminazione diretta: per esempio, qualora si sfidassero, dai quarti di finale in poi, due prime classificate nel girone, si potrebbero considerare i punti nel girone ed anche la differenza reti nei turni a eliminazione diretta (con priorità per le vittorie ottenute nei 90 minuti). La finale sarebbe infine giocata in gara secca su un campo neutro, da scegliere ogni anno come viene fatto per le altre competizioni europee. Al vincitore della nuova coppa potrebbe essere assegnato un posto per la partecipazione all’Europa Conference League della stagione successiva./nLa competizione potrebbe essere denominata “Way 2 Europe Cup”, o “Way2EU Cup” (con il 2 ad indicare la partecipazione dei Club delle seconde divisioni). Inoltre, come la serie B è stata denominata il “Campionato degli italiani”, la Way2EU Cup potrebbe essere denominata la “Coppa degli europei”./nLa Way2EU Cup potrebbe essere organizzata e gestita dalla UEFA, con una possibile eventuale cooperazione con l’Union of European Clubs (UEC), l’unione dei Club europei di medie e piccole dimensioni recentemente avviata e in fase di costruzione. La partecipazione alla Way2EU Cup sarebbe subordinata all’ottenimento della Licenza UEFA (magari in una sua versione specifica, con eventuali possibili aggiustamenti che possano facilitare o rendere non eccessivamente costoso o complesso l’ottenimento della licenza da parte di tutti i Club delle seconde divisioni)./nLe implicazioni economico-finanziarie della Way2EU Cup potrebbero essere significative. Stimare i possibili ricavi legati alla nuova competizione è ovviamente un esercizio complesso. Considerando i ricavi UEFA per le attuali coppe europee – dominati naturalmente dai diritti media – si potrebbe ipotizzare una cifra compresa tra i 50 e i 100 milioni di euro. Come termine di paragone, per l’edizione 2022/2023 della Conference League la UEFA ha deciso di distribuire ai Club un ammontare totale di 235 milioni di euro. La partita dei diritti media avrebbe naturalmente un ruolo decisivo, con un esito difficile da prevedere con esattezza, ma potrebbe non essere irragionevole immaginare che sia possibile allocare 80 milioni di euro per i Club partecipanti alla Way2EU Cup – una cifra equivalente a circa un terzo dell’ammontare totale stabilito per la Conference League. Qualora i ricavi da diritti media (e i ricavi commerciali) non consentissero alla UEFA di ottenere interamente questa somma, un contributo parziale potrebbe essere allocato dalla UEFA sotto la voce contributi di solidarietà, in tal caso vincolando magari una parte dei premi distribuiti agli investimenti in infrastrutture, calcio femminile e calcio giovanile. È chiaro che l’effettiva possibilità di mettere a disposizione dei Club partecipanti risorse finanziarie adeguate è condizione imprescindibile per la realizzabilità e per il successo dell’iniziativa./nIpotizzando dunque una cifra complessiva disponibile per i Club di 80 milioni di euro, queste risorse potrebbero essere suddivise in due parti, con 60 milioni destinati alle squadre qualificate per la fase a gironi e 20 milioni destinati alle squadre che si qualificano per i successivi turni. Dei 60 milioni per la fase a gironi, 40 milioni sarebbero distribuiti in parti uguali di 625.000 euro tra tutti i 64 Club. I rimanenti 20 milioni di euro sarebbero distribuiti in base ai risultati delle partite del girone, assegnando 100.000 euro per ogni vittoria e 30.000 euro per ogni pareggio, 300.000 euro per il raggiungimento della prima posizione e 100.000 euro per la seconda posizione. Le risorse non distribuite (comprese tra 4 e 8 milioni di euro circa, e determinate dal numero di vittorie e pareggi) potrebbero essere versate in parte alle terze e quarte classificate dei gironi (in base ai punti ottenuti); in parte come contributo di solidarietà alle squadre che non hanno superato la fase dei play-off e non hanno quindi partecipato alla fase a gironi; e infine in parte come contributi per investimenti in infrastrutture, calcio giovanile e calcio femminile dei Club delle seconde divisioni (e potenzialmente anche delle terze divisioni). Infine, i rimanenti 20 milioni di euro sarebbero assegnati per il raggiungimento di ogni turno ad eliminazione diretta, con un premio aggiuntivo per la vincitrice della coppa (si veda la Tabella 2). Complessivamente, la squadra vincitrice incasserebbe circa 7 milioni di euro, per i Club classificatisi primi nel girone, e circa 6,7 milioni di euro per i Club classificatisi secondi nel girone (Tabella 3)./n/nRispetto al meccanismo seguito per le altre coppe europee della UEFA, per l’allocazione delle risorse non sarebbero impiegati il criterio del coefficiente/ranking dei Club né quello del market pool, per tre motivi. Il primo è quello di garantire, almeno nella fase iniziale di questa nuova competizione, un meccanismo non eccessivamente complesso, che potrebbe comunque essere affinato in un secondo momento; il secondo motivo è la difficoltà di avere i coefficienti per le squadre delle seconde divisioni; il terzo è quello di dare prevalenza al merito sportivo nella competizione rispetto alla “forza”, per esempio in termini di mercato televisivo, dei vari campionati e paesi./nIl Club vincitore della Way2EU Cup otterrebbe anche il diritto a partecipare all’Europa Conference League della stagione successiva, direttamente alla fase a gironi. In totale, il Club vincitore potrebbe quindi incassare complessivamente circa 10 milioni di euro, con circa 7 milioni dai premi della Way2EU Cup e circa 3 milioni per la partecipazione all’Europa Conference League (considerando i 2,94 milioni assegnati a ciascun Club partecipante nell’ultima edizione). Da questa cifra andrebbero ovviamente sottratti i costi relativi alla partecipazione alle partite, ma andrebbero aggiunti gli incassi delle partite. Ulteriori proventi potrebbero derivare dalle attività commerciali e da proventi pubblicitari e sponsorizzazioni, nonché da eventuali ulteriori premi legati alla partecipazione alla Conference League nella stagione successiva. Senza considerare questi ulteriori proventi, la cifra potenzialmente incassabile in caso di vittoria della coppa rappresenterebbe per i Club della serie B italiana un valore molto rilevante del conto economico: considerando i valori medi dei ricavi per i Club di serie B illustrati nella Figura 1, i 10 milioni di euro farebbero aumentare i ricavi del 58% e diventerebbero la voce di ricavo più rilevante, pari al 37% del nuovo valore della produzione (Figura 2; a fini illustrativi i 3 milioni di euro per la partecipazione alla Conference League sono considerati come un ricavo di competenza della stessa stagione in cui un Club gioca la Way2EU Cup)./nNaturalmente le cifre sarebbero inferiori per le squadre non vincitrici, ma pur sempre appetibili. Per esempio, una squadra che venisse eliminata agli ottavi di finale potrebbe incassare circa 1,2/1,5 milioni di euro (in base al piazzamento nel girone), e un Club eliminato ai quarti di finale potrebbe incassare circa 1,7/2 milioni di euro – somme rilevanti per un Club di serie B. In quest’ultimo caso, sempre usando i dati sui ricavi medi dei Club di serie B per la stagione 2021-2022, per un Club classificatosi secondo nel girone ed eliminato ai quarti di finale i ricavi totali aumenterebbero di circa il 10% e quelli legati alla nuova coppa rappresenterebbero il 9% del nuovo valore della produzione (Figura 3). Infine, una squadra che partecipasse alla fase a gironi perdendo tutte le tre partite incasserebbe 625.000 euro – una cifra molto superiore alla media dei ricavi commerciali dei Club di serie B nella stagione 2021-2022 e che farebbe aumentare il valore della produzione di circa il 3,6%, risultando pari a circa il 3,5% dei nuovi ricavi totali medi. Ai 625.000 euro andrebbe peraltro aggiunta, come proposto sopra, una parte dei premi allocati alla fase a girone che non sono stati distribuiti, e quindi il beneficio economico complessivo per questi Club sarebbe anche superiore./nLe caratteristiche economico-finanziarie dei diversi campionati di seconda divisione in Europa dovrebbero naturalmente essere considerate attentamente. Le cifre illustrate sopra sarebbero probabilmente appetibili per tutti i Club delle seconde divisioni, ma con intensità diversa a seconda del livello del valore della produzione, che dipende sia da fattori specifici dei singoli Club che da fattori nazionali e legati ai singoli campionati (come i diritti TV). Questa eterogeneità dovrebbe essere valutata, in particolare per garantire che gli incentivi economici alla partecipazione alla coppa risultino sufficientemente forti per tutti i possibili partecipanti. Questo tema diventerebbe probabilmente meno pressante al crescere delle risorse finanziarie messe a disposizione per la nuova coppa./nOltre al tema delle risorse e degli incentivi economico-finanziari, ci sarebbero poi numerosi fattori organizzativi da considerare, che presentano un buon grado di complessità. Una prima questione sarebbe quella di individuare le date per le partite del torneo: in linea generale dovrebbe essere evitata la contemporaneità con partite delle prime serie e anche con partite delle altre coppe europee. Questa condizione è necessaria, tra gli altri motivi, anche per poter avere buone possibilità di ottenere ricavi soddisfacenti attraverso i diritti televisivi. Un secondo tema è quello del carico di impegni per i Club partecipanti: a tal riguardo, tuttavia, il numero di partite della Way2EU Cup in una stagione sarebbe piuttosto contenuto, da un minimo di 3 ad un massimo di 8 partite per i Club qualificati direttamente alla fase a gironi. In terzo luogo, dato che la coppa si giocherebbe nella stagione successiva rispetto a quella che determina le partecipanti, il torneo includerebbe sia squadre della seconda serie che squadre che sono state appena promosse nella prima serie. Da un lato, questo elemento potrebbe creare alcuni squilibri, in primis in termini di valori e competitività delle rose, ma anche in termini di diversi incentivi economici – soprattutto in paesi caratterizzati da una forte differenza in termini di diritti televisivi tra la prima e la seconda serie./nTuttavia, il montepremi a disposizione potrebbe comunque rimanere appetibile per le neopromosse in prima serie, accompagnato dalla possibilità di qualificarsi, da neopromosse, alla Conference League in caso di vittoria della Way2EU Cup. In aggiunta, la partecipazione alla nuova coppa europea potrebbe consentire, anche ai Club neopromossi in prima serie, di aumentare una serie di ricavi, per esempio legati a sponsor, pubblicità e attività commerciali. Infine, da un punto di vista sportivo, la compresenza in uno stesso torneo di Club di prima e seconda divisione (come del resto nelle coppe nazionali) potrebbe rendere la competizione ancora più interessante, con la possibilità per le squadre di seconda serie di cimentarsi in gare con Club di categoria superiore./n /n/nI fattori menzionati sopra rappresentano solo alcune delle sfide che dovrebbero essere affrontate per istituire la Way2EU Cup: l’analisi e la proposta in questo articolo non hanno ovviamente la presunzione di poter risolvere tutte queste complesse problematiche, bensì di presentare alcuni dei possibili benefici economico-finanziari di questa nuova competizione europea. A tal proposito, la Way2EU Cup potrebbe avere di per sé una forte attrattività da un punto di vista economico-finanziario, come mostrato sopra, ma creerebbe anche una serie di possibili ulteriori benefici economico-finanziari./nL’interesse del pubblico e dei media per le partite di seconda divisione potrebbe aumentare significativamente, non soltanto per le partite e per le “battaglie” per le posizioni che garantiscono la promozione o la partecipazione ai playoff, ma anche per le posizioni che garantirebbero la qualificazione alla Way2EU Cup. I ricavi da diritti media, ma anche i ricavi commerciali, pubblicitari e delle sponsorizzazioni potrebbero risultarne positivamente influenzati. Infine, la nuova “Coppa degli europei” proietterebbe le seconde divisioni in una dimensione europea, con un’attenzione particolare e un sostegno concreto per le medie e piccole realtà, che rappresentano un patrimonio importantissimo del calcio europeo.",
      "date": "Gio, 8 Giu 2023",
      "url": "https://www.calcioefinanza.it/2023/06/08/nuova-coppa-uefa-seconde-divisioni/",
      "author": "JACOPO CARMASSI",
      "imgLink": "https://www.calcioefinanza.it/wp-content/uploads/2023/06/fbl-uefa-sui-women-reform-1.webp"
    },
    {
      "id": "0.7632772727446734",
      "title": "Inter, dopo il mercato cala il costo della rosa: -12% rispetto al 2022/23",
      "excerpt": "Scende il costo della rosa per il club nerazzurro, tra addii pesanti e nuovi ingressi che hanno un peso minore sui conti della società: ecco tutte le cifre.",
      "body": "Inter costo rosa 2023 2024 – Scende il costo della rosa per l’Inter nella stagione 2023/24, uno degli obiettivi fissati dalla proprietà per ridurre i costi e cercare di percorrere la strada della sostenibilità. Dopo la sessione di mercato estiva, infatti, è calato il peso a bilancio dei calciatori che compongono la rosa a disposizione del tecnico Simone Inzaghi./nPer stimare l’impatto a bilancio dei calciatori del club milanese Calcio e Finanza ha considerato gli stipendi lordi (quando pagati dall’Inter) e la quota ammortamento o il costo prestito per ogni singolo calciatore. In totale, i giocatori più rilevanti tra quelli sotto contratto con l’Inter (considerando quindi anche i giocatori ceduti in prestito ma di proprietà del club nerazzurro) hanno un impatto di circa 26 milioni di euro inferiore sulle casse del club rispetto ai dati della passata stagione./n/nDall’analisi elaborata da Calcio e Finanza, si evince che il peso della rosa nel sarà pari a circa 187,6 milioni di euro circa quest’anno, a meno di eventuali aggiustamenti nel mercato di gennaio che potrebbero influire sulle cifre fin qui considerate. Il dato totale è in calo, dunque, rispetto ai 214 milioni stimati per la scorsa stagione (il dato della stagione 2022/23 è stato aggiornato a giugno, in modo da essere il più aderente possibile alla realtà)./nRispetto alla passata stagione, l’Inter ha registrato in particolare gli addii di Onana, Brozovic e Gosens a titolo definitivo. Sono poi scaduti i contratti di Dzeko, Skriniar, Dalbert, Gagliardini, Handanovic e Cordaz. Sono stati conclusi – e non rinnovati – i prestiti di Lukaku e Bellanova e sono stati ceduti altri calciatori che non erano parte della rosa 2022/23, ma erano comunque di proprietà dell’Inter. Inoltre, i nerazzurri hanno ceduto in prestito gli argentini Correa e Carboni./nTra i nuovi acquisti, l’operazione più onerosa è quella che ha riguardato Benjamin Pavard (30 milioni di euro al Bayern Monaco per l’acquisto), con le altre operazioni a titolo definitivo legate a Sommer, Bisseck e agli affari a parametro zero Thuram, Klaassen, Sanchez, Cuadrado e Di Gennaro. E’ stato poi riscattato Acerbi dalla Lazio e sono state concluse operazioni a titolo temporaneo, seppur con obbligo di riscatto, con gli arrivi di Frattesi (Sassuolo) e Arnautovic (Bologna). In prestito sono arrivati anche Carlos Augusto (Monza) e Audero (Sampdoria)./n/nA livello di stipendi – elaborati utilizzando i dati della Gazzetta dello Sport e indiscrezioni della stampa sportiva per i nuovi arrivati –, rispetto alla scorsa stagione, il calciatore più pagato è Calhanoglu, con 6,5 milioni di euro netti, cifra che tocca questa quota dopo il rinnovo di contratto. Seguono in classifica Lautaro Martinez (6 milioni) e il nuovo arrivato Marcus Thuram (6 milioni), giunto a parametro zero dopo l’esperienza in Bundesliga./nI calciatori a titolo definitivo impattano per circa 178 milioni di euro, mentre quelli in prestito per poco meno di 9 milioni. Complessivamente, quindi, il peso dei calciatori più importanti sul bilancio dell’Inter nella stagione 2022/23 dovrebbe aggirarsi intorno ai 187,6 milioni di euro, in calo di poco meno di 30 milioni rispetto ai 214 milioni stimati per il bilancio 2022/23: una diminuzione pari a circa il 14%./n",
      "date": "Lun, 4 Set 2023",
      "url": "https://www.calcioefinanza.it/2023/09/04/inter-costo-rosa-2023-2024/",
      "author": "MARCO SACCHI ",
      "imgLink": "https://www.calcioefinanza.it/wp-content/uploads/2023/09/fc-internazionale-v-acf-fiorentina-serie-a-tim.webp"
    },
    {
      "id": "0.9443426644800147",
      "title": "Quanto ha speso finora sul mercato l’Inter? Saldo e impatto sul bilancio",
      "excerpt": "Tra acquisti e cessioni, ecco quale è finora il saldo e l’impatto sul bilancio delle operazioni di mercato per il club nerazzurro.",
      "body": "Quanto ha speso Inter sul mercato – L’Inter entra nel rush finale della sessione estiva del calciomercato 2023/24 e si presenta al via della stagione dopo aver concluso l’acquisto di cinque giocatori a titolo definitivo (Thuram Cuadrado, Bisseck, Sommer e Di Gennaro) più il riscatto di Acerbi, le operazioni legate a Frattesi e Arnautovic e i prestiti di Carlos Augusto e Audero./nContestualmente la società nerazzurra finora ha realizzato otto cessioni (legate a Mulattieri, Colidio, Brozovic, Males, Gosens, Hoti, Onana e Lazaro) oltre al prestito di Carboni (tra quelli che impattano a bilancio), la conclusione dei contratti di Dzeko, Gagliardini, Dalbert, D’Ambrosio, Skriniar, Cordaz e Handanovic e la conclusione dei prestiti di Lukaku e Bellanova./nMa quale è stato finora l’impatto delle operazioni di mercato sul bilancio 2023/24 dell’Inter, alla vigilia dell’inizio del campionato? Abbiamo provato a simulare l’impatto utilizzando i dati contenuti nei comunicati ufficiali dei club coinvolti nelle varie trattative e le indiscrezioni su valori e stipendi riportati dai principali organi di informazione (qui la metodologia). Dati che poi saranno aggiornati al termine del mercato estivo, che si concluderà il prossimo 1 settembre./n/nTra i nuovi acquisti, l’operazione più onerosa è quella che ha riguardato Davide Frattesi (33 milioni complessivi al Sassuolo tra prestito oneroso e obbligo di riscatto) seguita da quelle legate a Bisseck e Sommer, con le altre operazioni a titolo definitivo legate agli affari a parametro zero Thuram e Cuadrado. L’affare Frattesi così come quello legato ad Arnautovic, considerando le condizioni certe del riscatto, si può già considerare come operazione a titolo definitivo. Inoltre, è stato anche concluso il riscatto di Acerbi dalla Lazio, così come i prestiti di Carlos Augusto dal Monza e Audero dalla Sampdoria./n/nSecondo le stime di Calcio e Finanza le operazioni in entrata, tra ammortamenti dei calciatori acquistati a titolo definitivo, costo dei prestiti e stipendi lordi, dovrebbero tradursi finora in maggiori costi per circa 58,4 milioni di euro./nVediamo ora come questi maggiori costi dovrebbero essere stati compensati dalle operazioni in uscita./nTra le operazioni in uscita, sono state in particolare due quelle che hanno caratterizzato l’estate di mercato per l’Inter: la cessione di Onana al Manchester United e di Brozovic all’AL-Nassr, per complessivi 70 milioni di euro. In uscita, inoltre, l’Inter ha ceduto anche Gosens (15 milioni), Mulattieri (6 milioni), Colidio (5 milioni) e Lazaro (4 milioni), oltre ad alcune operazioni minori./nTra i giocatori in uscita, oltre al prestito di Valentin Carboni al Monza, sono considerati anche la conclusione dei contratti di Dzeko, Gagliardini, Dalbert, D’Ambrosio, Skriniar, Cordaz e Handanovic e la conclusione dei prestiti di Lukaku e Bellanova./n/nLe operazioni in uscita dovrebbero avere, secondo le stime di Calcio e Finanza, un impatto positivo per circa 175 milioni di euro su bilancio 2023/24./nA questa cifra ci si arriva sommando le plus/minusvalenze realizzate, l’incasso dai prestiti, il risparmio di ammortamento (nel caso dei giocatori ceduti a titolo definitivo) e il risparmio sull’ingaggio lordo per i giocatori usciti dalla rosa nerazzurra rispetto alla stagione 2022/23./nTra entrate e uscite, dunque, l’impatto sul bilancio 2023/24 del calciomercato finora concluso dovrebbe tradursi secondo le stime in un impatto positivo per 116,6 milioni di euro circa./n/nPer quanto riguarda i minori costi (senza considerare quindi l’impatto positivo delle cessioni in termini di plusvalenza) si traducono in una riduzione di circa il 20% del costo della rosa (inteso come somma di ammortamenti e stipendi lordi) finora rispetto alla stagione 2022/23, in attesa di eventuali nuovi acquisti nelle ultime settimane di mercato. Un effetto positivo importante dal mercato, anche in chiave del rispetto dei paletti UEFA per il FPF: va tuttavia pure sottolineato che una “pulizia” di bilancio, nella prassi aziendale, è anche spesso prodromica a una cessione della società, tema su cui tuttavia la famiglia Zhang ha ripetutamente smentito le voci./nTornando al mercato, considerando invece il solo saldo tra entrate e uscite per quanto riguarda i cartellini (solo le operazioni a titolo definitivo), la sessione di mercato per l’Inter finora vede un saldo positivo di circa 44 milioni di euro./n/n ",
      "date": "Ven, 18 Ago 2023",
      "url": "https://www.calcioefinanza.it/2023/08/18/quanto-ha-speso-inter-sul-mercato-impatto-bilancio/",
      "author": "MARCO SACCHI ",
      "imgLink": "https://www.calcioefinanza.it/wp-content/uploads/2023/08/IMG_2094-scaled.jpeg"
    },
    {
      "id": "0.3247927863165007",
      "title": "La Juventus taglia il costo della rosa: -67 milioni nel 2023/24",
      "excerpt": "Cala drasticamente il costo della rosa per la Juventus nella stagione 2023/24. Il peso a bilancio dei calciatori scende di oltre il 24%.",
      "body": "Juventus costo rosa 2023 2024 – Cala drasticamente anche in questa stagione il costo della rosa per la Juventus. Il peso a bilancio dei calciatori tesserati dal club bianconero dopo la chiusura del mercato estivo ha fatto registrare complessivamente un -67 milioni di euro rispetto alla stagione 2022/23 (il dato della passata stagione è stato aggiornato a giugno, in modo da essere il più aderente possibile alla realtà). Un trend che prosegue per la società controllata da Exor, impegnata in una politica di taglio dei costi e di ringiovanimento della rosa./nPer stimare l’impatto a bilancio dei giocatori – tra quelli a titolo definitivo presenti in rosa e quelli ceduti in prestito – Calcio e Finanza ha considerato gli stipendi lordi (quando pagati dalla Juventus) e la quota ammortamento per ogni singolo calciatore (non sono presenti giocatori in prestito). In totale, la rosa attualmente a disposizione di Massimiliano Allegri impatta per circa 67 milioni di euro in meno rispetto a quella della stagione 2022/23./n/nDall’analisi è risultato così che la rosa del club costerà poco meno di 224 milioni di euro quest’anno, a meno di eventuali aggiustamenti nel mercato di gennaio o altre situazioni che potrebbero influire sulle cifre fin qui considerate. Il dato totale è in netto calo rispetto ai 296 milioni della scorsa stagione, principalmente a seguito degli addii di alcuni calciatori che avevano un peso importante a bilancio: si pensi ai vari Bonucci, Cuadrado e Di Maria (i tre pesavano per oltre 40 milioni a stagione complessivamente)./nRispetto alla passata stagione, oltre ai giocatori già citati, la Juventus ha ceduto a titolo definitivo anche i calciatori Dejan Kulusevski, Denis Zakaria e Marco Pjaca. Il primo, in particolare, era già nelle fila del Tottenham ed è stato riscattato dalla società inglese, uscendo definitivamente dal costo della rosa (fino alla passata stagione pesava ancora l’ammortamento)./nIn più, i bianconeri hanno detto addio a Leandro Paredes (tornato al PSG dopo una stagione in prestito) ed è stato risolto il contratto con il giocatore Mohamed Ihattaren. Per quanto riguarda i prestiti, sono usciti il centrocampista Arthur – oltre ai più giovani Kaio Jorge, Filippo Ranocchia e Matias Soulè./nSul fronte degli acquisti, invece, sono arrivati a titolo definitivo i soli Timothy Weah e Facundo Gonzalez, quest’ultimo subito prestato alla Sampdoria. E’ stato inoltre riscattato l’attaccante polacco Arkadiusz Milik, che nella passata stagione era già in bianconero, seppur in prestito. Nessun calciatore è arrivato a titolo temporaneo, ma sono rientrati – fermandosi alla base – il laterale Andrea Cambiaso e il centrocampista Weston McKennie./nA livello di stipendi – elaborati utilizzando i dati passati della Gazzetta dello Sport e indiscrezioni della stampa sportiva –, Pogba guida il gruppo anche in questa stagione con 8 milioni di euro netti, seguito da Rabiot, e Vlahovic, entrambi sul podio con1 7 milioni netti (il francese ha rinnovato per una stagione)./n/nDunque, grazie alle uscite di calciatori con contratti particolarmente onerosi – molti dei quali in scadenza – la Juventus è stata in grado di alleggerire il costo della rosa nella stagione 2023/24, proseguendo sulla strada che, nelle idee della dirigenza, dovrebbe portare alla sostenibilità. Per i bianconeri c’è ancora del lavoro da fare e in questa stagione peserà l’assenza dei ricavi da Champions, ma il taglio rispetto al passato è netto ed evidente.",
      "date": "Lun, 4 Set 2023",
      "url": "https://www.calcioefinanza.it/2023/09/04/juventus-costo-rosa-2023-2024-stipendi-ammortamenti/",
      "author": "MARCO SACCHI ",
      "imgLink": "https://www.calcioefinanza.it/wp-content/uploads/2023/09/juventus-v-bologna-fc-serie-a-tim-3.webp"
    },
    {
      "id": "0.43050786390346846",
      "title": "Milan, il costo della rosa cresce di 6 milioni nel 2023/24",
      "excerpt": "Nonostante un mercato importante, con dieci acquisti a titolo definitivo durante l’estate, il costo della rosa cresce solo del 5% nel 2023/24.",
      "body": "Milan costo rosa 2023 2024 – Cresce il costo della rosa per il Milan nella stagione 2023/24. Il peso a bilancio dei calciatori tesserati dal club rossonero dopo la chiusura del mercato estivo ha fatto registrare complessivamente un +6 milioni di euro rispetto alla stagione 2022/23 (il dato della passata stagione è stato aggiornato a giugno, in modo da essere il più aderente possibile alla realtà). Una crescita contenuta nonostante i tanti calciatori acquistati nella sessione estiva, e un risultato possibile grazie anche a diversi addii di giocatori “pesanti” a livello di bilancio./nPer stimare l’impatto sui conti dei giocatori Calcio e Finanza ha considerato gli stipendi lordi (quando pagati dal Milan) e la quota ammortamento per ogni singolo calciatore. Non sono stati invece acquistati giocatori in prestito. In totale, la rosa attualmente a disposizione di Stefano Pioli impatta per circa 6 milioni di euro in più rispetto al 2022/23./n/nDall’analisi è risultato così che la rosa del club costerà poco più di 150 milioni di euro quest’anno, a meno di eventuali aggiustamenti nel mercato di gennaio che potrebbero influire sulle cifre fin qui considerate. Il dato totale è in leggera crescita rispetto alla scorsa stagione, principalmente a seguito dei nuovi innesti, i cui maggiori costi sono stati bilanciati da addii di calciatori pesanti a livello di bilancio: su tutti Sergino Dest, ma anche Ante Rebic e Sandro Tonali./nRispetto alla passata stagione, oltre ai giocatori già citati, il Milan ha ceduto a titolo definitivo anche Marco Brescianini, che nella passata stagione ha comunque avuto un impatto sicuramente trascurabile. Inoltre, sono andati a scadenza l’attaccante Zlatan Ibrahimovic (che si è ritirato dal mondo del calcio) e il portiere Ciprian Tatarusanu, volato in Arabia Saudita./nIn più, i rossoneri hanno ceduto prestito sette calciatori in totale: di questi, tra i più pesanti a livello di bilancio (e che di conseguenza consentiranno un maggiore risparmio) ci sono Divock Origi, Charles DeKetelaere e Junior Messias./n/nSul fronte degli acquisti, invece, sono arrivati a titolo definitivo diversi giocatori. Andando anche in questo caso a indagare i più “pesanti” sui conti, troviamo davanti a tutti lo statunitense Christian Pulisic, con un podio che si completa con il laterale Samuel Chukwueze e con il centrocampista Ruben Loftus-Cheek./nA livello di stipendi – elaborati utilizzando i dati passati della Gazzetta dello Sport e integrati per i nuovi acquisti con indiscrezioni della stampa sportiva –, Rafael Leao guida la classifica con 5 milioni di euro netti, seguito a quota 4 milioni con diversi calciatori: Theo Hernandez, Bennacer, Loftus-Cheek, Chukwueze e Pulisic./n/nIn questo mercato estivo, dunque, il Milan ha optato per una campagna acquisti all’insegna degli investimenti. I rossoneri hanno acquistato ben dieci calciatori a titolo definitivo, riuscendo però allo stesso tempo a contenere la crescita del costo complessivo della rosa, principalmente a seguito degli addii di calciatori particolarmente “pesanti” a bilancio.",
      "date": "Lun, 4 Set 2023",
      "url": "https://www.calcioefinanza.it/2023/09/04/milan-costo-rosa-2023-2024-stipendi-ammortamenti/",
      "author": "MARCO SACCHI ",
      "imgLink": "https://www.calcioefinanza.it/wp-content/uploads/2023/09/ac-milan-v-torino-fc-serie-a-tim-2-e1693846466712.webp"
    },
    {
      "id": "0.5229835722956281",
      "title": "Quanto ha speso finora sul mercato il Milan? Saldo e impatto sul bilancio",
      "excerpt": "Il club rossonero ha investito molto sul mercato in entrata, con otto acquisti a titolo definitivo. In uscita, la cessione di Tonali ha garantito una plusvalenza di quasi 60 milioni.",
      "body": "Quanto ha speso il Milan sul mercato – Il Milan è al lavoro per portare a termine le operazioni di mercato nella sessione estiva che precede il via della Serie A 2023/24. Il club rossonero ha lavorato molto sia in entrata che in uscita, con otto acquisti a titolo definitivo (considerando i giocatori che faranno parte delle rotazioni della prima squadra) e nove cessioni (tra operazioni a titolo definitivo, svincoli e prestiti scaduti), alle quali si aggiungono quattro calciatori ceduti in prestito./nPartendo dagli acquisti, il Milan ha messo sotto contratto il portiere Marco Sportiello, i centrocampisti Ruben Loftus-Cheek, Tijjani Reijnders e Yunus Musah e gli attaccanti Noah Okafor, Samuel Chukwueze, Christian Pulisic e Luka Romero. Nessun giocatore è invece arrivato a titolo temporaneo, mentre sono due – Colombo e Caldara – i calciatori rientrati dai prestiti, che potrebbero trovare collocazione negli ultimi giorni di mercato./n/nContestualmente la società rossonera ha realizzato tre cessioni a titolo definitivo: Sandro Tonali al Newcastle, Ante Rebic al Besiktas e Marco Brescianini al Frosinone. Sono poi scaduti i contratti del portiere Ciprian Tatarusanu e dell’attaccante Zlatan Ibrahimovic, mentre sono rientrati nei rispettivi club dopo un prestito altri quattro giocatori: Brahim Diaz, Aster Vranckx, Tiémoué Bakayoko e Sergino Dest./nTra i calciatori che sono invece stati ceduti in prestito ci sono Matteo Gabbia (prestito secco al Villarreal), Daniel Maldini (prestito con diritto di riscatto e controriscatto all’Empoli), Charles De Ketelaere (prestito oneroso con diritto di riscatto all’Atalanta) e Junior Messias (prestito con obbligo di riscatto al Genoa). L’operazione Maldini non ha effetto sul bilancio, poiché il giocatore era già in prestito allo Spezia nella passata stagione./nMa qual è finora l’effetto delle operazioni di mercato sul bilancio 2023/24 del Milan? Calcio e Finanza ha simulato l’impatto utilizzando i dati contenuti nei comunicati ufficiali dei club coinvolti nelle varie trattative e le indiscrezioni su valori e stipendi riportati dai principali organi di informazione (qui la metodologia). Dati che poi saranno aggiornati al termine del mercato estivo, che si concluderà il prossimo 1° settembre./nTra i nuovi acquisti, l’operazione più onerosa per la stagione 2023/24 è quella che ha riguardato l’attaccante del Chelsea Christian Pulisic (20 milioni di euro per il cartellino e stipendio da 4 milioni netti), ma anche Chukweze, Musah e Rejinders sono stati pagati 20 milioni, seppur con un costo annuale inferiore grazie a stipendi o quote ammortamento più bassi. Tra i nuovi arrivi, il giocatore meno caro è Luka Romero, a parametro zero./n/nConsiderando anche i rientri dai prestiti, secondo le stime di Calcio e Finanza le operazioni in entrata, tra ammortamenti dei calciatori acquistati a titolo definitivo e stipendi lordi dovrebbero tradursi fino ad ora in maggiori costi per oltre 57 milioni di euro. Vediamo ora come questi maggiori costi sono stati compensati – seppur soltanto parzialmente – dalle operazioni in uscita./nTra le operazioni in uscita, quella che ha fatto registrare il valore di cessione maggiore è il trasferimento a titolo definitivo di Sandro Tonali al Newcastle. Si è trattato di una cessione inaspettata, che ha fatto segnare il record per un’operazione in uscita in casa Milan e – in attesa dei dati ufficiali di bilancio – la seconda maggiore plusvalenza della storia./nLe altre due cessioni monetizzate da parte del Milan sono quelle di Rebic e Brescianini, che dovrebbero portare complessivamente 1 milione di euro (nel caso di Rebic si registra una minusvalenza, compensata dal risparmio su ammortamento e stipendio lordo). Queste due cessioni dovrebbero avere avuto un effetto positivo per poco più di 4 milioni di euro./n/nIn uscita, inoltre, il club rossonero ha fatto registrare cessioni in prestito per un impatto positivo di circa 10 milioni di euro. La più importante riguarda De Ketelaere, per la quale il Milan ha ricevuto 3 milioni di corrispettivo e per cui non dovrà sostenere l’ingaggio del calciatore nella prossima stagione./nLe operazioni in uscita dovrebbero avere, secondo le stime di Calcio e Finanza, un impatto positivo per circa 104,7 milioni di euro per il bilancio 2023/24. A questa cifra ci si arriva sommando le plusvalenze/minusvalenze realizzate, il risparmio di ammortamento (nel caso dei giocatori ceduti a titolo definitivo) e il risparmio sull’ingaggio lordo per i giocatori usciti dalla rosa rossonera rispetto alla stagione 2022/23./n /n/nTra entrate e uscite, dunque, l’impatto sul bilancio 2023/24 del calciomercato finora concluso dovrebbe tradursi secondo le stime in un impatto positivo per 47,4 milioni di euro circa./n/nPer quanto riguarda l’effetto sul costo della rosa (senza considerare quindi l’impatto positivo delle cessioni in termini di plusvalenza) questo si traduce al momento in un aumento di circa il 15% finora (inteso come somma di ammortamenti e stipendi lordi) rispetto alla stagione 2022/23, in attesa di eventuali nuovi acquisti nelle ultime settimane di mercato./nConsiderando invece il solo saldo tra entrate e uscite per quanto riguarda i cartellini (solo le operazioni a titolo definitivo), la sessione di mercato per il Milan è ferma ad un saldo negativo di 39 milioni di euro. Operazioni in entrata che sono state finanziate in parte dalla cessione di Tonali e possibili grazie all’ottimo stato di salute dei conti della società, che – in attesa dei dati ufficiali – ha chiuso il bilancio in utile nella stagione 2022/23./n",
      "date": "Ven, 18 Ago 2023",
      "url": "https://www.calcioefinanza.it/2023/08/18/quanto-ha-speso-il-milan-sul-mercato/",
      "author": "MARCO SACCHI ",
      "imgLink": "https://www.calcioefinanza.it/wp-content/uploads/2023/08/ac-milan-v-fc-barcelona-preseason-friendly-1.webp"
    },
    {
      "id": "0.5697145969081603",
      "title": "Il PSG vale il 2000% in più col Qatar: ma dopo quasi 3 miliardi spesi",
      "excerpt": "La cessione di una quota di minoranza ha fissato il valore del club parigino a una cifra oltre il 2000% in più rispetto all’acquisto da parte dei qatarioti: che però in questi anni non hanno lesinato sugli investimenti.",
      "body": "Il club con il valore ufficiale più alto al mondo nel calcio. L’operazione che ha portato il fondo statunitense Arctos ad acquisire una quota di minoranza del 12,5% nel Paris Saint-Germain ha fissato particolarmente in alto l’asticella della valutazione del club parigino: secondo le indiscrezioni, infatti, la società sarebbe stata valutata intorno ai 4,5 miliardi di euro, cifra mai raggiunta finora in operazioni ufficiali legate ai club calcistici (in attesa che si concluda l’affare che porterà all’ingresso di Jim Ratcliffe nel Manchester United)./nMa come si è passati da una società che raggiungeva a malapena i 100 milioni di fatturato e acquistato per poco più di 200 milioni al club con la maggiore valutazione di sempre? In mezzo ci sono tre lettere, ovverosia QSI, ma soprattutto un intero Paese, il Qatar: la Qatar Sports Investments è infatti la holding proprietaria dei parigini controllata a sua volta dal Qatar Investment Authority, il fondo sovrano del Qatar. /nL’operazione di acquisto del club è stata conclusa in due diversi passaggi: il primo il 30 giugno 2011, con l’acquisizione da Holding Sports & Evenements (società del fondo Colony Capital) del 70% delle azioni e poi il 29 febbraio 2012 con l’acquisto in sostanza del restante 30%. Stando alle cifre nel bilancio della stessa Holding Sports & Evenements, la valutazione complessiva del PSG sarebbe stata di 205 milioni di euro. /nLe intenzioni dei qatarioti, guidati da Nasser Al-Khelaifi nella gestione del club parigini, sono state messe nero su bianco fin da subito: «La società Qatar Sports Investments (QSI), nuovo azionista di maggioranza del PSG, ha manifestato la sua volontà di permettere al club di giocare nuovamente un ruolo preponderante sulla scena del calcio europeo», si legge nel bilancio del PSG al 30 giugno 2011./nUn livello che sicuramente i parigini sono riusciti a raggiungere, seppur manchi ancora in bacheca il trofeo che è il vero obiettivo, ovverosia la Champions League. La Ligue 1, infatti, è ormai diventata un dominio del PSG (nove titoli vinti in dodici stagioni) soprattutto a livello economico: basti pensare che nel 2021/22 ben  21 dei primi 30 giocatori più pagati in Ligue 1 erano di proprietà del Paris Saint Germain, ovvero il 70% del totale./n/nUna forza economica generata soprattutto dal peso del Qatar sui conti del club. La Federcalcio francese pubblica ogni anno i conti di tutte le società d’oltralpe: per quanto riguarda il PSG, in particolare, nella voce “altri ricavi” sono stati fatti confluire gli investimenti direttamente nelle casse da parte della Qatar Sports Investments./nA partire dal 2011/12, così, la voce “altri ricavi” non a caso è esplosa in termini di grandezze, passando dai 17 milioni del 2010/11 ai 125 milioni della prima stagione qatariota. Complessivamente, fino alla stagione 2021/22 (ultimo bilancio depositato), la voce in questione ha raggiunto quota 2,0 miliardi di euro nel giro di 11 stagioni, con una media di 183 milioni- annui e un impatto pari al 35% dei ricavi: in sostanza, più di un terzo dei ricavi dei parigini derivano da sponsorizzazioni in larga parte del Qatar./nNei bilanci non sono presenti indicazioni chiare di sponsorizzazioni da parti correlate, ma in alcuni esercizi vengono specificati alcuni dati: nel giugno 2013 è stato pagato un anticipo di 112,5 milioni dal Qatar Tourism Authority per una sponsorizzazione legata al 2013/14, così come nel giugno 2014 altri 145,7 milioni in anticipo da sponsor della stagione seguente, altri 101 milioni nel giugno 2015 per il 2015/16 e altri 94 milioni nel giugno 2017 per il 2017/18./nInvestimenti che si sono trasformati in acquisti decisamente onerosi, visto che anche il totale degli acquisti supera il miliardo, con Neymar e Mbappè i colpi più costosi. Esclusa la parentesi del Monaco, 8 dei primi 10 acquisti più corposi della storia della Ligue 1 sono stati effettuati dal Paris Saint Germain qatariota secondo i dati di Transfermarkt. Senza considerare, poi, i grandi colpi a parametro zero degli ultimi anni, da Messi a Sergio Ramos passando per Donnarumma, che hanno portato gli stipendi dei parigini a passare dai 117 milioni del 2011/12 fino ben oltre quota 700 milioni nel 2021/22. E così il rosso è stato sempre più il segno che ha contraddistinto i bilanci dei parigini: le perdite aggregate hanno superato i 665 milioni di euro./n/nGuardando ai dati complessivi, così, se è vero che rispetto all’ultima stagione pre-Qatar nel 2021/22 i ricavi sono cresciuti del 563% (da 100,9 a 669,6 milioni), i costi al tempo stesso sono cresciuti del 721% passando da 130,4 milioni a 1,0 miliardi nel 2021/22. E soprattutto con perdite sempre più corpose: fino al 2018/19, i risultati aggregati erano positivi per 52 milioni di euro. Da quella stagione in poi, il PSG ha messo in fila tre bilanci consecutivi in pesante rosso, facendo segnare un -124,2 milioni nel 2019/20, un -224,2 milioni nel 2020/21 e un -368,7 milioni nel 2021/22./nIl tutto ha portato ad un costante aiuto da parte della proprietà, non solo come detto sopra in termini di ricavi ma anche attraverso vari aumenti di capitale. Analizzando i bilanci dei parigini, sono emersi quattro aumenti di capitale nell’era Qatar, oltre a diversi altri versamenti:/nIn totale, quindi, a livello di aumenti di capitale e versamenti la cifra è pari a 650 milioni di euro. A questi si potrebbero aggiungere anche vari finanziamenti soci concessi lungo il corso degli anni, tanto che i debiti verso i soci sono oscillati da 18 a 214 milioni tra i vari bilanci, anche se il dato preciso è impossibile da ricostruire visto che non viene specificato./nComplessivamente, quindi, si può stimare una cifra vicina ai tre miliardi di euro in termini di investimento da parte del Qatar per il PSG:/nÈ questo, in sostanza, il segreto dell’esplosione del valore del PSG: investimenti che hanno portato a crescere anche nell’area commerciale (con accordi di alto profilo come quello con Nike), oltre ad una società che, attirando sempre più grandi campioni e sfruttando il brand Parigi, ha creato anche una squadra tale per cui lo stadio è sempre pieno con ricavi da vera big (140 milioni nel 2021/22). Il tutto senza tralasciare il contesto calcistico, vista comunque la crescita di ricavi a livello europeo negli ultimi anni (che fa da contraltare al fatto che il PSG giochi nell’ultima delle top 5 leghe europee per l’aspetto economico)./nLa QSA, vendendo una quota minoritaria al fondo Arctos, è in parte rientrata dell’investimento complessivo, incassando secondo le stime circa 530 milioni di euro (rispetto ai 2,85 miliardi spesi di cui sopra). Una scelta per provare a fare uno step ulteriore, in particolar modo dal punto di vista dello stadio, con il progetto del nuovo Parco dei Principi che resta sullo sfondo. Ma anche una scelta per provare a dipendere meno dai soldi qatarioti.",
      "date": "Dom, 10 Dic 2023",
      "url": "https://www.calcioefinanza.it/2023/12/10/quanto-vale-il-psg-fatturato-bilanci-ricavi/",
      "author": "MATTEO SPAZIANTE",
      "imgLink": "https://www.calcioefinanza.it/wp-content/uploads/2023/11/paris-saint-germain-v-clermont-foot-ligue-1-uber-eats.webp"
    },
    {
      "id": "0.05548941904200247",
      "title": "Big di Serie A a confronto: i bilanci di Inter, Juventus e Milan",
      "excerpt": "Tutti i dati dei bilanci di Inter, Juventus e Milan al 30 giugno 2023 tra fatturato, costi, risultato netto e debiti.",
      "body": "In attesa di scoprire i dati degli altri top club italiani, negli ultimi giorni le tre squadre più tifate e seguite in Italia, ovverosia Juventus, Milan e Inter hanno presentato ufficialmente i rispettivi bilanci chiusi al 30 giugno 2023. Per i bianconeri si passerà dall’approvazione dell’assemblea degli azionisti del prossimo 23 novembre, un passaggio formale che nerazzurri e rossoneri hanno già passato nei giorni scorsi./nSi può quindi analizzare i conti delle tre principali big italiane, tra fatturato, costi, risultato netto e debiti, per quella che resta una immagine dei conti delle tre società allo scorso 30 giugno. Partiamo dai ricavi./nPer la prima volta nella storia, i tre principali club italiani hanno superato nella stessa stagione contemporaneamente i 400 milioni di ricavi, per una cifra complessiva pari a 1,33 miliardi di euro: il precedente pèrimato era stato fatto segnare nel 2018/19, con 1,29 miliardi di ricavi aggregati tra i tre top club. In crescita nel corso della stagione 2022/23 in particolare il fatturato per il Milan, passato dai 297,5 milioni del 2021/22 a superare per la prima volta il tetto dei 400 milioni di ricavi nel 2022/23 fino a quota 404,5 milioni di euro./nNel dettaglio voce per voce, l’Inter ha superato le due rivali nei ricavi da matchday, che hanno raggiunto la quota record di 78,9 milioni di euro grazie in particolar modo alla stagione in Champions League che ha spinto inoltre anche le entrate da diritti tv fino a sfiorare i 200 milioni di euro. Nel confronto tra i club invece dominio per la Juventus sul fronte dei ricavi commerciali, con 178 milioni di euro di ricavi rispetto ai 127 milioni del Milan e ai 74 milioni dell’Inter./n/nSul fronte dei costi, invece, continua il lavoro per la riduzione dei costi in particolare per Inter e Juventus, che sono passate rispettivamente dallo sfiorare i 600 e i 700 milioni di costi nel 2020/21 fino a scendere a quota 465 e 606 milioni nel corso del 2022/23. Inferiori, invece, le spese per il Milan, che ha raggiunto quota 390 milioni durante la passata stagione, il dato più alto degli ultimi anni ma ancora distante dai rivali./nA drenare la maggior parte delle entrate sono ovviamente i costi legati alle rispettive squadre. Nel dettaglio, infatti, la Juventus ha registrato costi per il personale complessivo (sia tesserato che non tesserato) pari a 282 milioni di euro, con ammortamenti e svalutazioni per 179 milioni. Dati più alti sia dell’Inter (227 milioni di costi del personale e 122 milioni per ammortamenti e svalutazioni) e soprattutto del Milan, che nella passata stagione ha avuto costi del personale per 174 milioni oltre ad ammortamenti e svalutazioni per 71 milioni./nAnalizzando più nel dettaglio, i costi del personale tesserato e degli ammortamenti per i calciatori sono stati pari a:/n/nTra le tre società, l’unica a chiudere il bilancio in utile (per la prima volta dal 2006) è stata così il Milan, che ha fatto registrare un +6 milioni di euro. Per Inter e Juventus, invece, oltre allo squilibrio tra ricavi e costi pesano anche gli oneri finanziari, che sono stati pari a 37 milioni netti per i nerazzurri e 18 milioni per i bianconeri./n/nAnche dal punto di vista dell’indebitamento, la situazione per il club rossonero è diversa, con debiti complessivi per 250 milioni e una posizione finanziaria netta positiva per 10,8 milioni di euro (considerando debiti finanziari esclusivamente per factoring).  Inter e Juventus, pur in miglioramento dal punto di vista dell’indebitamento lordo, al 30 giugno 2023 avevano un indebitamento finanziario netto pari rispettivamente a -308,8 e -339,9 milioni di euro./nPer quanto riguarda il patrimonio netto, il Milan al 30 giugno 2023 aveva un patrimonio netto pari a 177 milioni di euro. Per la Juventus era pari invece a 42 milioni ma, complice le perdite per 75 milioni al 30 settembre 2023, è stato annunciato nei giorni scorsi un nuovo aumento di capitale da 200 milioni per riequilibrare la situazione./nDiversa ancora la situazione per l’Inter. Il patrimonio netto consolidato al 30 giugno 2022 è negativo per 161,9 milioni, rispetto al patrimonio netto negativo per 86,6 milioni del 2022. Tuttavia, l’Inter ha scelto di sfruttare l’ipotesi contenuta in uno dei diversi decreti legati all’emergenza Covid per differire il ripianamento della perdita entro il quinto esercizio successivo a quello chiuso, quindi rinviando il ripianamento all’esercizio in chiusura al 30 giugno 2027: complessivamente, entro il 2027 la perdita da ripianare sarà pari a 342 milioni di euro./n",
      "date": "Mer, 1 Nov 2023",
      "url": "https://www.calcioefinanza.it/2023/11/01/inter-juventus-milan-fatturato-debiti-confronto-bilanci/",
      "author": "MATTEO SPAZIANTE",
      "imgLink": "https://www.calcioefinanza.it/wp-content/uploads/2023/11/Inter-juventus-milan-confronto-bilanci-scaled.jpg"
    },
    {
      "id": "0.9794864275150459",
      "title": "Bayern Monaco macchina da soldi: ecco quanto incassano i soci dai dividendi",
      "excerpt": "Il club bavarese ha chiuso gli ultimi 30 bilanci in utile, riuscendo a versare anche dividendi ai suoi azionisti.",
      "body": "Una macchina da soldi, capace di mettere in fila oltre 30 bilanci chiusi in utile e distribuendo anche dividendi ai suoi azionisti. Il Bayern Monaco è sempre più un unicum nel mondo del calcio, grazie non solo al suo peso internazionale e ai suoi successi in campo, ma anche per il suo forte legame con il territorio che ha portato ad asempio alcune delle maggiori aziende della Baviera ad entrare nell’azionariato della società. Venendo ripagate, quasi ogni anno, con dividendi milionari che, seppur simbolici per aziende con fatturati da miliardi di euro, mostrano le capacità della dirigenza del Bayern nel fare calcio senza spendere più di quanto guadagna./nNei giorni scorsi, infatti, i bavaresi hanno reso noti i dati del bilancio chiuso al 30 giugno 2023, in cui è stato fatto registrare un fatturato record di 854 milioni di euro, con un utile in forte crescita a 35,7 milioni. Si tratta come detto del 31° esercizio chiuso in utile a livello consolidato per il club, che ha deciso di distribuire anche dividendi ai suoi azionisti./n/nCome è formato l’azionariato del Bayern Monaco? Attualmente, il 75% di FC Bayern München AG (il gruppo a cui fa riferimento anche la gestione dell’Allianz Arena) è di proprietà della FC Bayern München eV, l’associazione di cui fanno parte gli oltre 300mila soci e tifosi del club. Il restante 25% è invece suddiviso in quote paritarie tra i colossi Adidas (8,33%), Allianz (8,33%) e Audi (8,33%), che a partire dal 2002 hanno acquistato le proprie quote, aiutando in particolar modo il club nel finanziamento dei lavori per la costruzione dell’Allianz Arena. Le tre quote, come detto, sono complessivamente pari al 25% dell’azionariato e quindi sono al di sotto della quota legata alla minoranza di blocco: l’assocazione FC Bayern München eV può quindi gestire il club senza una influenza eccessiva da parte degli investitori esterni./nL’azionariato del Bayern Monaco è quindi così composto:/n/nIl resto, però, non l’hanno fatto i soldi dei tre colossi, ma le capacità del club. Dal 2004/05 (ultimi dati disponibili a livello consolidato) fino alla stagione 2022/23, infatti, il Bayern Monaco ha registrato utili per 315,7 milioni di euro, a fronte di ricavi per 9,3 miliardi di euro, con una media quindi di quasi 500 milioni di ricavi (493 milioni) a stagione e un utile medio di 16,6 milioni ogni anno. Il fatturato è passato dai 190 milioni del 2004/05 agli 854 milioni del 2022/23, con un record di 52,5 milioni di utili nel 2018/19. Merito di investimenti comunque tenuti sempre sotto particolare osservazione (prima del mercato dell’estate 2023, con il solo Harry Kane pagato oltre 100 milioni, dal 2004 in avanti soltanto in tre sessioni di calciomercato il Bayern aveva speso oltre 100 milioni complessivi), tanto che il rapporto tra ricavi e costi per stipendi e ammortamenti è sempre stato al di sotto della soglia del 70%, quella ritenuta esempio di buona gestione./n/nPer quanto riguarda i dividendi, invece, nel periodo in esame soltanto nella stagione 2020/21 (quella più segnata dalla pandemia Covid) il club ha deciso di non distribuire dividendi ai soci: complessivamente, dal 2004/05 il Bayern Monaco ha distribuito 110,2 milioni di euro di dividendi, con una media di 5,8 milioni annui (massimo di 15 milioni nel 2018/19). Soldi che quindi, come detto, sono finiti non solo ai piccoli azionisti, ma anche ai tre azionisti “pesanti”: per la stagione 2022/23 ad esempio Adidas, Allianz e Audi hanno ricevuto complessivamente 2,25 milioni di euro, mentre i restanti 6,75 milioni verranno pagati ai soci. Utili che inoltre hanno permesso di rafforzare anche il patrimonio netto della società bavarese, che al 30 giugno 2023 ha superato addirittura il mezzo miliardo di euro a quota 536 milioni.",
      "date": "Mar, 14 Nov 2023",
      "url": "https://www.calcioefinanza.it/2023/11/14/bayern-monaco-macchina-da-soldi-ecco-quanto-incassano-i-soci-dai-dividendi/",
      "author": "MATTEO SPAZIANTE",
      "imgLink": "https://www.calcioefinanza.it/wp-content/uploads/2023/11/bayern-muenchen-v-olympiacos-fc-group-b-uefa-champions-league.jpg"
    },
    {
      "id": "0.9158276401629111",
      "title": "Il merchandising a bilancio: quanto incassano le big di Serie A a confronto",
      "excerpt": "Ecco quanto incassano i top club del campionato tra merchandising e sponsor tecnico: tutte le cifre dai bilanci della stagione 2022/23.",
      "body": "Quanto hanno incassato i top club di Serie A dal merchandising e dai rispettivi sponsor tecnici nella stagione 2022/23? Dopo la pubblicazione del bilancio da parte del Napoli, le big in vetta dello scorso campionato hanno ufficialmente reso note le cifre del proprio esercizio nella annata chiusa al 30 giugno 2023. Dopo aver analizzato il conto economico tra ricavi e costi, oltre a debiti e patrimonio netto, oggi è il turno di un focus sui ricavi da sponsor tecnico e dalla vendita del merchandising./nPartendo dallo sponsor tecnico, i ricavi maggiori riguardano la Juventus, che nella passata stagione ha incassato 44,6 milioni di euro da Adidas. Il contratto dei bianconeri con il colosso tedesco è il più remunerativo tra quelli delle società di Serie A e stacca nettamente le concorrenti, anche se Inter e Milan sono destinate comunque ad avvicinarsi./n/nNella stessa stagione, i rossoneri hanno incassato 14,5 milioni di euro da Puma. Cifra che è destinata a crescere dopo che il nuovo contratto con i tedeschi ha preso il via il 1° luglio del 2023. Non ci sono ancora cifre ufficiali, ma secondo quanto appreso nel recente passato da Calcio e Finanza, l’accordo dovrebbe valere circa 30 milioni di euro a stagione./nDiscorso molto simile per i nerazzurri, che da Nike hanno incassato 12,5 milioni di euro nella stagione 2022/23. La cifra crescerà almeno fino a 21,25 milioni di euro nel 2023/24 (la parte fissa prevista dal contratto), ma si stima che il totale possa toccare anche in questo caso i 30 milioni di euro a stagione./nIn chiusura il Napoli, che da Armani riceve 100mila euro solamente per poter apporre il brand sulla divisa da gioco. Ricordiamo infatti che, a seguito della fine del rapporto con Kappa, il club partenopeo ha intrapreso un percorso di autoproduzione delle maglie da gioco, con l’obiettivo di accrescere i propri ricavi soprattutto all’estero. Di seguito, i quattro accordi:/nPassando invece ai proventi da vendita di prodotti e licenze, anche in questo caso è la Juventus il club che fa registrare il dato migliore a livello netto. Come emerge dal bilancio, i «ricavi da vendite di prodotti e licenze ammontano a 28.570 migliaia di euro (24.435 migliaia di euro nell’esercizio precedente)» e considerando i costi per l’acquisto dei prodotti, il netto è pari a poco meno di 16,3 milioni./nSegue il Napoli, che dal bilancio spiega che «la voce Proventi da licensing si riferisce a ricavi prodotti dallo sfruttamento del marchio “SSC Napoli” e registra un incremento del 154% circa. I Proventi da Merchandising, che si riferiscono alle diverse attività intraprese dalla società per la vendita di prodotti a marchio Napoli, […] registra un incremento del 150% circa. Anche gli Altri Proventi Commerciali incrementano del 40% circa»./nL’incremento dei costi legati all’acquisto della merce a marchio Napoli, destinata alla rivendita, vede, di riflesso, un incremento dei proventi rivenienti dalla vendita degli stessi. Passati da 2 a 4,3 milioni. Nel complesso i ricavi passano da 6,5 a 16,3 milioni di euro, mentre il dato al netto dei costi dice quasi 12 milioni./n/nTerzo posto per l’Inter in questa classifica. I nerazzurri segnalano «proventi commerciali e royalties pari a 13.160 migliaia di euro (6.927 migliaia nel precedente esercizio)», che «si riferiscono principalmente ai ricavi relativi alle attività di merchandising e licencing, attività che a partire dal 1° novembre 2019 sono state internalizzate e gestite direttamente dalla Capogruppo». I costi del club nerazzurro sono i più bassi tra le big, per un risultato netto pari a quasi 9,6 milioni di euro./nIn chiusura il Milan. Come emerge dal bilancio i «ricavi commerciali E-Commerce, pari a 14.157 migliaia di euro (non presenti nell’esercizio 2021/2022) sono relativi alle vendite on line di prodotti a marchio Milan e aziende sponsor, che la società EPI S.r.l., a partire dal 1° luglio 2022, gestisce come terza parte logistica e marchant of records»./n«Le royalties, pari a 5.742 migliaia di Euro (4.038 migliaia di Euro nell’esercizio 2021/2022), si riferiscono principalmente ai ricavi derivanti dall’attività di merchandising e licensing ed in particolare al contratto con Puma International Sports Marketing B.V., 3R Sport S.r.l., Electronic Arts. Inc., Momento Market Inc., Socios Technologies AG., Stilscreen S.r.l. ed E.P.I. S.r.l.», si legge ancora./nComplessivamente, il club rossonero guadagna quasi 20 milioni di euro, ma con costi più alti di tutti e pari a poco più di 14 milioni di euro. I ricavi netti si attestano quindi a poco meno di 5,8 milioni di euro./nDi seguito, i ricavi complessivi tra sponsor tecnico e merchandising per ognuna delle quattro società di Serie A prese in considerazione nell’analisi:",
      "date": "Ven, 1 Dic 2023",
      "url": "https://www.calcioefinanza.it/2023/12/01/ricavi-merchandising-serie-a-sponsor-tecnici/",
      "author": "MARCO SACCHI ",
      "imgLink": "https://www.calcioefinanza.it/wp-content/uploads/2023/10/RomaMonza20231022STA4679.webp"
    },
    {
      "id": "0.8972698476089968",
      "title": "Superlega: tutto quello che c'è da sapere dopo la sentenza della Corte UE",
      "excerpt": "La pronuncia dei giudici europei contro il monopolio di UEFA e FIFA sulle competizioni internazionali ha creato i presupposti giuridici per il rilancio del progetto Superlega. La guida di Calcio e Finanza per orientarsi in quello che sta succedendo nel calcio europeo.",
      "body": "La decisione della Corte di giustizia dell’Unione europea che ha stabilito l’abuso di posizione dominante da parte di UEFA e FIFA nell’organizzazione delle competizioni calcistiche a livello internazionale e nello sfruttamento commerciale delle stesse, ha creato i presupposti giuridici per il rilancio del progetto Superlega, lanciato e poi rapidamente tramontato nella primavera del 2021, davanti a pressioni politiche e proteste dei tifosi./nLa pronuncia, che rischia di scardinare l’ordinamento sportivo internazionale, è arrivata a fonte della “questione preliminare” presentata ai giudici europei da parte del Tribunale commerciale di Madrid, cui nell’aprile 2021 si era rivolta European Superleague Company (la società di diritto spagnolo che era stata costituita per organizzare la nuova competizione calcistica europea fuori dall’egida della UEFA), cui si è affiancata più di recente A22 Sports Management, guidata dall’ex numero uno di RTL Deutschland, Bernd Reichart./nLa Corte di giustizia dell’Unione europea ha dato ragione alla Superlega, ritenendo che le norme FIFA e UEFA sull’approvazione preventiva di nuove competizioni per club siano contrarie al diritto comunitario. In particolare i giudici europei, pur non pronunciandosi sul fatto che la Superlega debba necessariamente essere approvata, hanno stabilito che FIFA e UEFA stanno abusando di una posizione dominante dovuta, non solo al fatto di poter autorizzare nuove competizioni tra club a livello internazionale, ma anche alla possibilità di imporre sanzioni a club e calciatori che decidessero di prendere parte a tali competizioni./nNon solo, secondo la Corte di giustizia Ue, FIFA e UEFA avrebbero abusato di questa posizione dominante anche per quanto riguarda lo sfruttamento commerciale, con particolare riferimento alla commercializzazione dei diritti televisivi, delle competizioni internazionali./nLa sentenza della Corte di giustizia Ue favorevole alla Superlega è stata accolta con entusiasmo dall’amministratore delegato di A22 Sports Management, Bernd Reichart. «Abbiamo vinto il diritto di competere. Il monopolio della UEFA è finito. Il calcio è libero. I club sono ora liberi dalla minaccia di sanzioni e liberi di determinare il proprio futuro», ha commentato con enfasi il manager tedesco./nDura invece la reazione della UEFA che in una nota ufficiale emessa dopo la decisione dei giudici europei ha commentato: «Questa decisione non rappresenta un’approvazione o una validazione della cosiddetta Superlega; sottolinea piuttosto una lacuna preesistente nel quadro di pre-autorizzazione della UEFA, un aspetto tecnico che è già stato riconosciuto e affrontato nel giugno 2022. La UEFA è fiduciosa nella solidità delle sue nuove regole e, in particolare, nella conformità con tutte le leggi e regolamenti europei pertinenti»./nUn concetto ribadito anche dal numero uno di Nyon, Aleksander Ceferin, secondo cui «la Superlega non ha avuto il semaforo verde per il progetto che era stato proposto nel 2021»./nPiù sfumata la posizione della FIFA, che in passato era stata ritenuta vicina alle posizioni dei promotori della Superlega. «La FIFA», ha fatto sapere, «analizzerà la decisione in coordinamento con l’UEFA, le altre confederazioni e le associazioni membri prima di rilasciare ulteriori commenti. In conformità con i suoi statuti, la FIFA crede fermamente nella natura specifica dello sport, compresa la struttura a piramide – sostenuta dal merito sportivo – e i principi di equilibrio competitivo e solidarietà finanziaria»./nMentre le parole del presidente Gianni Infantino sembrano, almeno in apparenza, andare nel solco tracciato da Ceferin: «Con il massimo rispetto per la Corte di Giustizia europea, la sentenza di oggi non cambia nulla. Storicamente abbiamo organizzato le migliori competizioni al mondo e così sarà anche in futuro»./nSubito dopo la pronuncia della Corte di giustizia della Ue, la European Superleague Company ha alzato il velo sul format del nuovo torneo continentale che punta a lanciare come alternativa a quelli organizzati attualmente dalla UEFA, ovvero Champions League, Europa League e Conference League./nLa nuova Superlega proposta è una struttura di campionato costruita su una vera piramide paneuropea e composta da 64 club partecipanti in tre livelli. Gli elementi chiave della proposta prevedono innanzitutto la creazione di tre leghe, alle quali si accede dai campionati nazionali (la più bassa) e poi tramite un sistema di promozioni e retrocessioni. Questi i tre livelli:/nLa partecipazione alle competizioni sarà basata esclusivamente sul merito sportivo, senza la presenza di membri permanenti. Come detto, è previsto un sistema di promozioni e retrocessioni annuali tra le leghe./nUna delle novità più rilevanti, considerando gli attuali modelli di business del calcio mondiale, riguarda la trasmissione delle partite. Il CEO Bernd Reichart e A22 Sports hanno infatti annunciato che le gare andranno in onda gratuitamente e che per farlo sarà utilizzata una nuova piattaforma a livello mondiale: il suo nome è Unify./nOltre alle partite in diretta, la piattaforma offrirà highlights, approfondimenti e analisi delle partite, contenuti specifici per i club e molte altre opzioni interattive. Anche tutte le partite del torneo femminile saranno distribuite sulla piattaforma./nAl momento, gli unici club favorevoli all’istituzione della Superlega, o perlomeno a una competizione nuova, gestita esclusivamente dai club partecipanti e senza il controllo della UEFA, sono solamente tre: i due fondatori del progetto, Real Madrid e Barcellona, e il Napoli che nella persona del presidente Aurelio De Laurentiis si è detto disposto ad aprire un dialogo sia con A22 che con la UEFA per una competizione nuova e migliore./nApertamente contrari invece alcuni dei club che nell’aprile 2021 erano nel gruppo dei promotori del progetto come, ad esempio, l’Atletico Madrid, il Manchester United e l’Inter. I nerazzurri, in particolare, hanno ribadito «la propria convinzione che il futuro del calcio europeo possa essere garantito solamente dalla collaborazione tra i club all’interno dell’ECA e in partnership con UEFA e FIFA»./nSulla vicenda della nuova Superlega sono intervenuti anche i vertici della politica sportiva italiana, a partire dal ministro dello Sport e delle politiche giovanili, Andrea Abodi. «La Corte non ha detto che si giocherà la Superlega ma che l’assetto va rivisto», ha osservato Abodi.«Il presupposto fondamentale per me», ha aggiunto il ministro, «è che ci sia inclusività della competizione, la tutela dei campionati e vivai nazionali»./nAnche la Federcalcio si schiera contro la Superlega. La FIGC, a seguito della sentenza odierna della Corte di giustizia dell’Unione europea, ha diramato una nota per prendere le distanze dal nuovo progetto. «A seguito della sentenza della Corte dell’Unione Europea sul cosiddetto caso Superlega, la Federazione Italiana Giuoco Calcio, riconoscendosi pienamente negli organismi sovraordinati della UEFA e della FIFA, ribadisce la sua convinta azione a tutela dei campionati nazionali, per la difesa del più ampio e generale principio del merito sportivo e del rispetto dei calendari internazionali», ha sottolineato la FIGC./nCosa può succedere ora? In attesa di capire il perimetro della sentenza, non si tratta comunque di una distruzione totale dello status quo del calcio europeo, ma è più probabile si vada verso una strada in cui alla UEFA vengono tolti alcuni “poteri” che attualmente ha in mano./nPuò significare, ad esempio, togliere all’attuale federcalcio il ruolo di garante che può anche permettersi di punire i club per aver preso in considerazione ipotesi di tornei alternativi, oppure togliere alla stessa UEFA il potere a livello commerciale. Anche perché, va ricordato, la UEFA oggi svolge di fatto anche il ruolo di intermediario finanziario con i club: rispetto alla Lega Serie A, dove le società fatturano gli incassi dai diritti televisivi direttamente ai broadcaster, in ambito europeo invece i club fatturano i ricavi alla UEFA./nIn questo caso, quindi, l’apertura da parte della Corte Ue aprirebbe a sua volta di fatto la strada all’ipotesi per i club di considerare tornei e organizzatrici alternative. Un po’ come avviene oggi tra FIA e Formula 1 per l’organizzazione del mondiale di F1: da un lato un ente istituzionale che fissa le regole, dall’altra un ente organizzativo e commerciale.",
      "date": "Gio, 21 Dic 2023",
      "url": "https://www.calcioefinanza.it/2023/12/21/superlega-tutto-quello-che-ce-da-sapere-dopo-la-sentenza-della-corte-ue/",
      "author": "REDAZIONE",
      "imgLink": "https://www.calcioefinanza.it/wp-content/uploads/2021/05/SuperLeague-Logo.jpeg"
    },
    {
      "id": "0.8853899399324887",
      "title": "L’affitto di Inter e Milan vale il 40% dei ricavi di San Siro: ma con bar e museo si arriva al 75%",
      "excerpt": "Fatturato e risultato netto record per M-I Stadio, la società partecipata da Inter e Milan attraverso cui le due società milanesi gestiscono il Meazza.",
      "body": "Entrate e utile record per San Siro nella stagione 2022/23, spinti dai risultati di Inter e Milan in Champions League. M-I Stadio, la società partecipata dai due club per gestire l’impianto, ha infatti chiuso il bilancio al 30 giugno 2023 con ricavi per 27,1 milioni di euro (+37% rispetto ai 19,8 milioni al 30 giugno 2022) e un utile pari a 3,6 milioni di euro (+1,0 milioni nel 2021/22), cifre mai toccate negli anni dalla società che gestisce lo stadio Meazza: in precedenza le cifre maggiori erano state toccate nel 2015/16 per quanto riguarda il fatturato (23,6 milioni) e nel 2018/19 per quanto riguarda il risultato netto (+1,6 milioni)./nIn particolare, larga parte dei ricavi è legata alla presenza di Inter e Milan a San Siro. Nel dettaglio, infatti, il fatturato è stato pari a 27,1 milioni con la voce maggiore rappresentata dall’affitto versato dai due club, pari a 9,1 milioni di euro complessivi, oltre a 2,0 milioni di cosiddetti “riaddebiti intercompany” legati ai costi sostenuti dalle società per la gestione dell’impianto. Il rapporto con Inter e Milan vale per M-I Stadio quindi circa 11,1 milioni di euro, pari al 41% del fatturato complessivo./n/nTra le altre voci, i ricavi da museo e tour dell’impianto sono stati pari a 4,7 milioni, mentre i bar dello stadio hanno generato 2,1 milioni di euro “positivamente impattati dalla maggior progressione in Uefa Champions League” di Inter e Milan. Voci quindi magari non interamente legate alle partite dei due club, ma comunque in larga parte influenzate dalla presenza delle squadre: basti pensare ai ricavi da bar, considerando le 48 gare complessive di nerazzurri e rossoneri giocate a San Siro nel 2022/23 rispetto ai 19 concerti che sono andati in scena.In calo invece i ricavi da altre partite, pari a soli 476mila euro rispetto ai 2,5 milioni del 2021/22 quando il Meazza aveva tuttavia ospitato le finali di Nations League e la Supercoppa italiana, mentre nel 2022/23 si è giocata la sola Italia-Inghilterra di Nations League. Considerando quindi anche l’indotto legato al calcio, l’impatto del calcio sulle entrate di San Siro è stato pari a circa il 75%./nGuardando alle altre voci di fatturato, gli eventi corporate organizzati allo stadio hanno generato invece ricavi per 1,2 milioni, mentre i 19 concerti che si sono tenuti al Meazza nel 2022/23 hanno portato entrate per 5,6 milioni di euro, di cui 3,0 milioni come ricavi diretti da concerti e 2,6 milioni come riaddebiti dei costi dei concerti./nIn crescita anche i costi per M-I Stadio, passati da 18,8 a 23,1 milioni di euro alla luce in particolare dell’aumento dei costi per servizi (da 11,7 a 13,6 milioni), con una differenza tra valore e costi della produzione positiva per 3,9 milioni (1,1 milioni nel 2021/22). Il risultato netto è stato così positivo per 3,6 milioni di euro, rispetto all’utile di 1,0 milioni al 30 giugno 2022: si tratta del quarto bilancio chiuso in utile negli ultimi cinque esercizi per la società.",
      "date": "Mar, 19 Dic 2023",
      "url": "https://www.calcioefinanza.it/2023/12/19/bilancio-san-siro-2023-ricavi-inter-milan/",
      "author": "MATTEO SPAZIANTE",
      "imgLink": "https://www.calcioefinanza.it/wp-content/uploads/2023/05/fc-internazionale-v-acf-fiorentina-serie-a-1.webp"
    },
    {
      "id": "0.8940505400028541",
      "title": "Serie A, crescono i tifosi allo stadio: nel 23/24 miglior media da 25 anni",
      "excerpt": "Nella stagione in corso è stata registrata finora la migliore media da 25 anni a questa parte. Dati in aumento del 6% rispetto al 2022/23.",
      "body": "Anche nella stagione 2023/24 la Serie A continua ad attrarre tifosi allo stadio. Al termine del girone di andata del campionato, la media spettatori è stata la più alta tra quelle registrate fino ad oggi a partire dalla stagione 1998/99. Ogni partita, infatti, è stata seguita mediamente da 30.650 appassionati presenti in tutti gli impianti del Paese./nL’ultima volta in cui questo dato è stato superato risale dunque a circa 25 anni fa, quando nella stagione 1998/99 gli spettatori furono in media 30.762 per ogni incontro di campionato. Bisognerà attendere la fine della stagione per capire se questa tendenza sarà confermata, ma i dati sono incoraggianti, soprattutto se confrontati con quelli della passata stagione./n/nAl giro di boa del campionato nel 2022/23, la media spettatori era pari a 28.841, con uno scarto di 1.809 persone a incontro rispetto ai 30.650 del girone di andata nel 2023/24. Si tratta di una crescita di oltre il 6%, con il dato complessivo sull’affluenza negli impianti che passa da poco meno di 5,5 milioni a oltre 5,8 milioni di spettatori./n/nA crescere non sono solamente i numeri assoluti, ma anche il tasso di riempimento degli stadi. Nelle 190 partite fin qui disputate in Serie A, gli impianti si sono riempiti mediamente per l’81,53% dei posti disponibili. Il dato è in aumento rispetto al 78,14% fatto registrare nella passata stagione, quando che fu spezzata a novembre dai Mondiali in Qatar./n/nNel complesso, è evidente una tendenza della Serie A degli ultimi anni a guadagnare spettatori allo stadio. La stagione 2022/23 si è chiusa con il secondo miglior dato dal 2000, e nei primi posti troviamo anche la stagione 2019/20 (colpita successivamente dal Covid) e quella 2018/19.",
      "date": "Lun, 8 Gen 2024",
      "url": "https://www.calcioefinanza.it/2024/01/08/serie-a-media-spettatori-2023-2024/",
      "author": "MARCO SACCHI ",
      "imgLink": "https://www.calcioefinanza.it/wp-content/uploads/2023/07/serie-a.webp"
    },
    {
      "id": "0.7691256796270308",
      "title": "Dalla Roma all’Inter: quanto risparmiano le big con il Decreto Crescita",
      "excerpt": "Ecco quanto risparmiano attualmente i top club sugli stipendi dei calciatori, grazie al regime fiscale agevolato previsto dal Decreto Crescita.",
      "body": "Quanto risparmia la Serie A con il Decreto Crescita? Domanda che in molti si stanno facendo in queste ore, dopo che il tema delle agevolazioni fiscali per gli sportivi professionisti ha occupato le cronache per la decisione del Governo di abolire questi vantaggi a partire dal 1° gennaio 2024. Una scelta che non riguarderà i contratti in essere, ma solo quelli nuovi e – in teoria – gli eventuali rinnovi./nLa decisione di eliminare i vantaggi fiscali per le società ha prodotto l’insoddisfazione della Lega Serie A e dei dirigenti dei club, mentre soddisfazione è stata espressa da parte dell’Associazione Italiana Calciatori. Il regime è entrato in vigore a inizio 2020 e sarà abolito dopo il 31 dicembre 2023, a quattro anni dalla sua introduzione./n/nTutto questo, nonostante il tentativo in extremis di prorogarlo almeno fino al 29 febbraio 2024, per “salvare” così il mercato di gennaio e intavolare una discussione su come modificare i regolamenti senza un taglio netto e immediato. Guardando ai freddi numeri, nella stagione 2023/24 sono stati tesserati 50 impatriati che hanno potuto sfruttare i benefici fiscali, rispetto ad un totale di 653 calciatori e 1.083 contratti professionistici complessivi in Serie A./nMa quanto stanno risparmiando i top club del campionato grazie a questo regime? A quanto ammonterebbero gli stipendi lordi senza le agevolazioni fiscali? Calcio e Finanza ha stimato le cifre legate agli stipendi per Inter, Juventus, Milan, Napoli e Roma, club che grazie al Decreto Crescita risparmiano quasi 87 milioni di euro complessivi in una stagione./nPer farlo, abbiamo applicato il regime per intero a tutti i giocatori che possono goderne arrivati nei rispettivi club prima del 2 luglio 2023, mentre per coloro che si sono trasferiti dopo quella data gli sgravi sono stati calcolati solo sul 2024 (e non sui mesi del 2023, perché è necessario mantenere la residenza fiscale in Italia per almeno 183 giorni al fine di poter godere delle agevolazioni)./nLa Roma è il club che fa registrare il dato più alto, con un risparmio di oltre 21 milioni di euro. Nel caso dei giallorossi pesano alcuni stipendi importanti, su tutti quello di Romelu Lukaku, in prestito dal Chelsea, che ha mantenuto i benefici grazie alle stagioni trascorse all’Inter. Segue il Milan, con poco più di 20,5 milioni di euro, e con Rafael Leao a guidare il gruppo dei calciatori più pagati./nTerzo posto per la Juventus, con oltre 17,5 milioni di euro di risparmio. Nel caso dei bianconeri incide notevolmente l’ingaggio di Paul Pogba, giocatore più pagato della rosa. Il centrocampista francese è stato considerato nell’analisi, anche se all’atto pratico il caso di doping che lo ha coinvolto ha consentito al club bianconero di sospendergli lo stipendio, erogando solo il minimo salariale./nIn quarta posizione si trova invece il Napoli. Per i partenopei spicca Victor Osimhen, il cui recente rinnovo a 10 milioni netti lo rende il calciatore più pagato della Serie A. Il club di De Laurentiis riesce a risparmiare 14 milioni di euro grazie al Decreto Crescita. Chiude l’Inter, che in questo momento sta beneficiando meno del regime agevolato, con un risparmio che si traduce in quasi 13,5 milioni di euro.",
      "date": "Ven, 29 Dic 2023",
      "url": "https://www.calcioefinanza.it/2023/12/29/quanto-risparmia-la-serie-a-con-il-decreto-crescita/",
      "author": "MARCO SACCHI",
      "imgLink": "https://www.calcioefinanza.it/wp-content/uploads/2023/10/as-roma-v-ac-monza-serie-a-tim.webp"
    },
    {
      "id": "0.7799403022855719",
      "title": "Serie A, la classifica degli ascolti al giro di boa: Juventus al top, poi Inter e Milan",
      "excerpt": "La Serie A 2023/24 è arrivata al 19° turno, con l’Inter campione d’inverno: ecco la classifica degli ascolti televisivi squadra per squadra tra Sky e DAZN.",
      "body": "La Serie A 2023/24 è arrivata al giro di boa, con l’Inter che si è laureata campione d’inverno posizionandosi davanti alla Juventus di due punti, in quello che sembra destinato a essere il duello Scudetto fino al termine della stagione. Per il terzo anno consecutivo, i diritti tv del campionato in Italia sono divisi tra DAZN (che trasmette ogni giornata 10 partite di cui 7 in esclusiva) e Sky (che trasmette invece tre gare a ogni turno in co-esclusiva)./nSe le squadre pensano al campo e ai risultati, anche i broadcaster danno un occhio ai loro traguardi e – in particolar modo – al seguito degli appassionati, monitorando gli ascolti tv. A partire dallo scorso anno, l’Auditel rileva anche l’audience delle partite su DAZN con la nuova misurazione Auditel Total Audience: per ogni gara vengono considerati sia gli ascolti DAZN di origine censuaria su tutti i dispositivi, sia gli ascolti DAZN provenienti dai canali sat distribuiti da Sky (Zona DAZN). Inoltre, tre partite a giornata vengono trasmesse anche dalla stessa Sky, e vengono rilevate sempre da Auditel./nUna misurazione che pesa non solo per valutare il reale interesse verso il campionato, ma anche per quanto riguarda la distribuzione dei diritti tv del campionato ai club, visto che un criterio di redistribuzione dei ricavi è appunto l’audience televisiva delle squadre. A tal proposito, va comunque specificato che il Decreto Lotti (che ha modificato la Legge Melandri) disciplina i criteri di ponderazione relativi alla quota di audience certificata. L’articolo 9 del Decreto incarica la Lega Serie A di stabilire, mediante l’elaborazione di un algoritmo di ponderazione, dei criteri di riequilibrio per tenere conto della differente esposizione mediatica dovuta alla coesistenza delle due piattaforme (DAZN e Sky)./n/nPer quanto riguarda i dati degli ascolti solo su DAZN, in vetta alla classifica troviamo la Juventus, con quasi 23 milioni di spettatori complessivi e una audience media di poco meno di 1,2 milioni a partita a metà della stagione, davanti all’Inter con poco più di 20 milioni totali e poco più di un milione di spettatori in media a partita e al Napoli Campione d’Italia in carica con 17,6 milioni di spettatori totali e 927mila spettatori a gara./nGiù dal podio invece la Roma per quanto riguarda gli ascolti su DAZN, e anche il Milan, che si posiziona addirittura quinto in classifica. Per i rossoneri pesa il numero di volte in cui le sfide sono state trasmesse in co-esclusiva anche da Sky: ben 10 partite su 19 sono andate in onda sulla pay-tv di Comcast, più di tutti in Serie A insieme al Monza guidato da Raffaele Palladino./nComplessivamente – considerando anche Zona DAZN – il totale degli ascolti ha toccato quasi 106 milioni nel girone di andata, sostanzialmente in linea con lo scorso anno, con una leggera flessione del 3% rispetto alla stagione 2022/23 legato principalmente al calendario che ha portato un minor numero di spettatori nei due turni durante le festività (23 e 30 dicembre). Contestualmente, va segnalato anche un maggior numero di presenze allo stadio che potrebbe aver sottratto una piccola parte di pubblico alle televisioni./n /nPer quanto riguarda i dati degli ascolti solo su Sky, se la Juventus è stata la squadra con la media ascolti più alta (oltre 574mila spettatori a partita), va segnalato che il Milan distanzia tutti per ascolti complessivi. Come sottolineato in precedenza, le partite dei rossoneri sono state trasmesse ben 10 volte dall’emittente satellitare, mentre tra le big l’Inter si ferma a 5 e la Juventus a 2./nIn totale, gli ascolti su Sky hanno toccato quota 19,1 milioni in questa prima metà di stagione. Anche in questo caso il risultato ha fatto registrare una leggera flessione (sempre intorno al 3%) rispetto a quello della passata stagione./n /nComplessivamente, quindi, nella top tre in termini di ascolti per la stagione 2023/24 troviamo Juventus, Inter e Milan: i bianconeri davanti a tutti con 1,25 milioni di spettatori a partita, mentre i nerazzurri si sono fermati a quasi 1,2 milioni e i rossoneri a 1,19 milioni. Sul quarto gradino troviamo la Roma con 948mila spettatori e chiude la top 5 il Napoli Campione d’Italia in carica (947mila spettatori a gara)./n ",
      "date": "Mar, 9 Gen 2024",
      "url": "https://www.calcioefinanza.it/2024/01/09/serie-a-classifica-ascolti-2023-2024-sky-dazn/",
      "author": "MARCO SACCHI ",
      "imgLink": "https://www.calcioefinanza.it/wp-content/uploads/2023/01/LazioSpezia20221002STA4384.webp"
    },
    {
      "id": "0.3780283321381824",
      "title": "Cagliari, l’era Giulini a bilancio: le spese del patron e l’impatto delle plusvalenze",
      "excerpt": "L’imprenditore milanese è alla decima stagione alla guida del club sardo: le cifre dei suoi investimenti e l’andamento dei bilanci dal 2014/15 ad oggi.",
      "body": "Il Cagliari è pronto a tagliare il traguardo dei dieci anni sotto la gestione di Tommaso Giulini. L’imprenditore milanese classe 1977 è infatti diventato ufficialmente patron del club sardo nel giugno del 2014 e quella in corso è così infatti la decima stagione in cui il numero uno del gruppo Fluorsid è alla guida della società. In questi dieci anni, il Cagliari ha disputato otto stagioni in Serie A e due in Serie B, con una gestione economica in equilibrio nei primi anni e più complessa nelle ultime annate, complice anche l’impatto del Covid./nNel dettaglio, il club sardo tra il 2014/15 e il 2022/23 ha registrato oltre 670 milioni di euro di ricavi aggregati, con una media pari a 74,6 milioni di euro: il top è stato toccato nel 2019/20, spinto in particolar modo dalla cessione di Barella all’Inter (con 42,2 milioni di plusvalenze aggregate), mentre la cifra inferiore è stata toccata nel 2015/16, con ricavi per 57 milioni di euro./n/nIn generale, le plusvalenze e la gestione dei calciatori hanno avuto il loro impatto sui conti: la media legata alle plusvalenze è pari a 14,8 milioni di euro annui, con ricavi complessivi dalla gestione dei calciatori pari a 21,6 milioni in media per ciascuna stagione. Il calciomercato ha quindi avuto un impatto pari a poco meno del 30% sui ricavi del club, con un fatturato netto aggregato pari a circa 476 milioni in queste stagioni rispetto a ricavi da gestione calciatori per 195 milioni di euro./n/nLa plusvalenza più alta è quella legatta alla cessione di Barella all’Inter. Nella top 10, inoltre, trovano spazio anche diverse altre operazioni, da Nainggolan fino a Carboni passando per Murri, Vicario e Bellanova./n/nCome detto, nei primi anni dell’era Giulini il club sardo era riuscito a mantenere l’equilibrio a livello di conto economico, con quattro utili consecutivi nei primi quattro esercizi. Dal 2018/19, invece, il Cagliari ha registrato quattro bilanci in perdita in cinque esercizi, con un impatto rilevante dal Covid in particolare nel 2019/20 e nel 2020/21, chiusi rispettivamente in rosso per 18,5 e 16,2 milioni di euro. Nel 2022/23, il club sardo ha migliorato i conti pur chiudendo comunque ancora in perdita per 2,3 milioni di euro. A livello aggregato, quindi, la perdita in queste stagioni è stata pari a 34,2 milioni di euro con una media di -3,8 milioni a stagione./nRosso che è stato coperto dall’azionista di riferimento, anche grazie agli effetti positivi della rivalutazione del marchio concessa in base alle norme del governo durante la pandemia. Gli investimenti complessivi per il club da parte di Giulini sono stati pari a circa 70 milioni di euro, di cui 46 milioni nel 2014 per l’acquisto della società da Massimo Cellino e il resto versato nelle casse del club tra sponsorizzazioni (1,7 milioni complessivi dal 2018/19 al 2022/23 con una media di 350mila euro a stagione) e altri 22 milioni come finanziamenti soci dal 2019/20 al 2022/23 con una media di 5,5 milioni nelle ultime quattro stagioni./n",
      "date": "Mar, 9 Gen 2024",
      "url": "https://www.calcioefinanza.it/2024/01/09/cagliari-quanto-ha-speso-giulini-fatturato-plusvalenze/",
      "author": "MATTEO SPAZIANTE",
      "imgLink": "https://www.calcioefinanza.it/wp-content/uploads/2023/11/giulini.webp"
    },
    {
      "id": "0.24765992273211346",
      "title": "Serie A, i bilanci delle big nel 2022/2023: debiti a confronto",
      "excerpt": "I dati al 30 giugno 2023 dei top club della Serie A 2022/23: ecco la situazione debitoria delle società.",
      "body": "Resta poco sopra i 3,3 miliardi di euro l’indebitamento lordo dei i top club della Serie A 2022/23, con dati tuttavia in netto miglioramento senza considerare i debiti verso i propri maggiori azionisti. Dopo la pubblicazione del bilancio da parte della Roma, infatti, tutte e otto le squadre che hanno chiuso nelle prime otto posizioni lo scorso campionato hanno ufficialmente reso note le cifre del proprio esercizio nella annata chiusa al 30 giugno 2023. Con dati che, a livello aggregato, hanno registrato numeri in lieve calo./nDopo aver analizzato il conto economico tra ricavi e costi, ora è quindi il turno dei debiti e della situazione di patrimonio netto./n/nPartiamo dall’indebitamento lordo. Nel dettaglio, al 30 giugno 2023 il club con l’indebitamento lordo maggiore risultava essere l’Inter, con 807,3 milioni di euro, rispetto ai 791,8 milioni di euro della Juventus: dati tuttavia per entrambe in calo nei mesi successivi al 30 giugno 2023, considerando che il club nerazzurro ha visto scendere in particolare i debiti verso soci (per effetto della conversione di 86 milioni di debiti legati ai finanziamenti soci da parte di Suning, soldi utilizzati per l’Inter dal prestito ottenuto dagli Zhang con il fondo Oaktree, con un debito da poco meno di 400 milioni che scadrà il prossimo maggio) mentre per il club bianconero calerà l’indebitamento finanziario alla luce del prossimo rimborso del bond da 175 milioni in scadenza al prossimo febbraio grazie alle risorse provenienti dall’aumento di capitale./nAlle spalle di nerazzurri e bianconeri troviamo invece la Roma, con un indebitamento lordo di 688 milioni: tuttavia, poco meno della metà (325 milioni) è riferibile a soli debiti verso la proprietà dei Friedkin, che è pronta a convertire l’intera cifra entro fine 2024 per l’aumento di capitale da 500 milioni già approvato./nTra le altre società, chiudono in termini di minore indebitamento lordo Milan (250,7 milioni, mentre il patron Cardinale ha in essere un vendor loan con il fondo Elliott da 550 milioni con tasso all’8% e scadenza nel 2025), Atalanta (133,5 milioni) e Fiorentina (78,2 milioni)./nLa voce maggiore a livello aggregata è quella relativa ai debiti finanziari (che nel caso di Lazio e Milan riguardano esclusivamente debiti da factoring mentre per il Napoli un finanziamento dalle banche), seguita dai debiti verso le società di calcio, per complessivi 703 milioni./n/nA livello di confronto con il 2022, la Fiorentina ha visto il dato complessivo calare di circa il 33%, con un dato in calo anche per Atalanta (-20%) e Inter (-9%), mentre per le altre società il dato è cresciuto, dal +2% di Napoli e Milan al +3% della Juventus fino al +9% della Lazio e al +10% della Roma./nIn termini invece di posizione finanziaria netta la posizione ampiamente negativa per Juventus, Inter e Roma, alla luce dei rispettivi bond e delle altre fonti di finanziamento a debito scelte nelle ultime stagioni. Ampiamente positiva invece la PFN del Napoli, alla luce soprattutto di una alta liquidità al 30 giugno 2023./nIl patrimonio netto, invece, in particolare al 30 giugno 2023 è risultato negativo per Lazio, Inter (qui la situazione al club nerazzurro) e Roma (qui invece la situazione del club giallorosso), mentre, successivamente al 30 giugno, è passato in negativo anche per la Juventus con la società che è intervenuta lanciando un nuovo aumento di capitale da 200 milioni di euro./n/nAndando ad analizzare l’indebitamento lordo aggregato per i top club, emergono in lieve calo tra la situazione al 30 giugno 2023 con quella al 30 giugno 2022. In particolare, complessivamente il dato è calato dello 0,6% passando da 3,33 a 3,31 miliardi di euro. A crescere in realtà sono stati solo i debiti finanziari e quelli da soci, rispettivamente del 7% e del 98%. Tanto che, senza considerare i debiti verso i rispettivi azionisti (che spesso poi vengono convertiti in capitale e non ripagati, come nel caso di Roma e Inter), il dato complessivo vedrebbe un calo da 3,09 a 2,83 miliardi di euro. Tra le altre voci, in forte calo i debiti verso istituti di previdenza (-73%) e i debiti tributari (-36%)./n/nPer quanto riguarda i dati aggregati dei top club la posizione finanziaria netta è peggiorata passando da un dato aggregato di -611 a -681 milioni di euro, con i debiti finanziari (+7%) che crescono più rapidamente della liquidità (da 495 a 504 milioni, +2%). In peggioramento anche il patrimonio netto aggregato, passato da 330 a 209 milioni di euro con un -37%./n",
      "date": "Mer, 3 Gen 2024",
      "url": "https://www.calcioefinanza.it/2024/01/03/debiti-squadre-serie-a-juventus-inter-milan/",
      "author": "REDAZIONE",
      "imgLink": "https://www.calcioefinanza.it/wp-content/uploads/2023/11/fc-internazionale-v-ac-milan-serie-a-tim-3.webp"
    },
    {
      "id": "0.2832326669267756",
      "title": "Spettatori in Serie A: duello Inter-Milan, la Roma insegue e boom Genoa",
      "excerpt": "I nerazzurri guidano la graduatoria per quanto riguarda la media spettatori nelle partite di andata. Boom di pubblico per il Genoa neopromosso.",
      "body": "Anche per la stagione 2023/24 si profila un testa tra Inter e Milan in vetta alla classifica degli spettatori in Serie A, con la Roma che insegue al terzo posto. Sono questi i dati che emergono dalla graduatoria – elaborata da Calcio e Finanza – relativa alla media di presenze sugli spalti nelle sfide del massimo campionato italiano nel corso del girone d’andata./nNel dettaglio, davanti a tutti troviamo l’Inter con una media di 72.843 spettatori a gara a San Siro, nonostante manchino ancora diversi big match casalinghi (con Juventus e Napoli, tra le altre). Non troppo distante invece il Milan, con una media di 71.629 spettatori a partita al Meazza, con numeri che potranno risalire nel corso del girone di ritorno visto che tra le gare interne mancano ancora quelle con l’Inter e con il Napoli. Numeri importanti per i club milanesi, che già nella passata stagione hanno superato la media di 70mila spettatori./n/nAlle spalle di Inter e Milan troviamo invece la Roma, con una media spettatori finora pari a 61.961. Una cifra non distante dalla media della passata stagione, che ha superato di poco quota 62mila. Il Napoli insegue alle spalle dei giallorossi, con una media pari a 47.051 spettatori, seguito dalla Lazio (44.167) e dalla Juventus (40.116), con i bianconeri che hanno fatto registrare una crescita di oltre il 6% sul girone di andata rispetto al 2022/23, grazie soprattutto ai risultati che gli stanno consentendo di lottare per lo Scudetto./n/nUn altro boom si registra per il Genoa, proveniente dalla Serie B ma al settimo posto per numero di spettatori medi (oltre 32mila). In fondo alla graduatoria, invece, troviamo Empoli e Monza, anche se rispetto al girone di andata della passata stagione nessun club scende sotto quota 10mila. I toscani chiudono a 10.305 spettatori, mente i brianzoli si fermano a 11.477.",
      "date": "Lun, 8 Gen 2024",
      "url": "https://www.calcioefinanza.it/2024/01/08/serie-a-classifica-spettatori-girone-andata/",
      "author": "MARCO SACCHI ",
      "imgLink": "https://www.calcioefinanza.it/wp-content/uploads/2024/01/fc-internazionale-v-ac-milan-serie-a-tim-6.webp"
    },
    {
      "id": "0.8200687830656932",
      "title": "Serie A, i bilanci delle big a confronto: ricavi in crescita e cala il rosso nel 2022/2023",
      "excerpt": "I dati al 30 giugno 2023 dei top club della Serie A 2022/2023: a livello aggregato numeri in miglioramento.",
      "body": "Crescono i ricavi e calano le perdite per i top club della Serie A 2022/23. Dopo la pubblicazione del bilancio da parte della Roma, infatti, le big in vetta dello scorso campionato hanno ufficialmente reso note le cifre del proprio esercizio nella annata chiusa al 30 giugno 2023. Con dati che, a livello aggregato, sono in miglioramento rispetto alla stagione precedente per le otto squadre che hanno chiuso nelle prime otto posizioni della classifica./nNel dettaglio, infatti, andando ad analizzare i dati partendo dai ricavi, la società che ha registrato il fatturato più alto è la Juventus, con 507,6 milioni di ricavi, seguita da Inter (425,4 milioni) e Milan (404,5 milioni): tuttavia, in termini di crescita percentuale rispetto al 2022/23, chi ha fatto meglio è il Napoli, che ha più che raddoppiato i ricavi rispetto al 2021/22 passando da 175,9 a 359,2 milioni di euro nel 2022/23, anno in cui i partenopei hanno conquistato il loro terzo scudetto della storia./n/n /nNel confronto, l’Inter è stata la società con i maggiori ricavi da gara (78,9 milioni di euro) così come da diritti tv (196,5 milioni) grazie al raggiungimento della finale di Champions League, mentre dal punto di vista dei ricavi commerciali è la Juventus al top (174,9 milioni) e nella gestione dei calciatori (comprese quindi le plusvalenze)  è stata l’Atalanta ad incassare di più (83,5 milioni)./nDal punto di vista dei costi, in vetta troviamo sempre la Juventus con 606,9 milioni di euro, seguita da Inter (465,5 milioni) e dal Milan (389,6 milioni). Tra le varie voci, la Juventus è la società che ha registrato nel 2022/23 i maggiori costi sia dal punto di vista del costo del personale (282,3 milioni di euro) che dal punto di vista degli ammortamenti legati ai calciatori (146,4 milioni)./n/nDal punto di vista del risultato netto, invece, il dominio è del Napoli, con un utile di 79,7 milioni di euro: tra gli altri club, solo il Milan e l’Atalanta hanno chiuso in utile (rispettivamente +6,0 milioni e +5,6 milioni), mentre gli altri club hanno chiuso i rispettivi bilanci in rosso, dai 19,5 milioni della Fiorentina ai 123,7 milioni della Juventus passando per gli 85 milioni dell’Inter e i 103 milioni della Roma./nAnalizzando a livello aggregato, le prime otto classificate della Serie A 2022/23 hanno registrato ricavi operativi per 2,12 miliardi di euro, in crescita del 27% rispetto al 2021/22: considerando anche le plusvalenze, il dato sale a 2,48 miliardi (+20% rispetto al 2021/22)./n/nI costi, invece, sono calati da 2,62 a 2,59 miliardi di euro, con un calo dell’1%: in particolare, le spese per gli stipendi sono scese del 3% (da 1,29 a 1,25 miliardi) mentre quelle per gli ammortamenti del 5% (da 585 a 553 milioni)./nDal punto di vista del risultato netto, infine, le otto società sono passate da un rosso di 676,7  milioni di euro aggregato nel 2021/22 a una perdita complessiva di 269,5  milioni di euro nel 2022/23.",
      "date": "Mer, 3 Gen 2024",
      "url": "https://www.calcioefinanza.it/2024/01/03/serie-a-bilanci-big-2022-2023-fatturati-costi/",
      "author": "MATTEO SPAZIANTE",
      "imgLink": "https://www.calcioefinanza.it/wp-content/uploads/2023/03/Pallone-e-logo-Serie-A.webp"
    },
    {
      "id": "0.6259830310153307",
      "title": "Zhang, valutazione dell'Inter superiore a un miliardo per non uscire in perdita",
      "excerpt": "Ecco a quanto dovrebbe ammontare la valutazione del club nerazzurro per consentire alla proprietà cinese di guadagnare da una sua cessione.",
      "body": "C’è una novità importante nel rapporto tra il fondo californiano Oaktree e la famiglia Zhang. Un dettaglio che emerge da un documento legato al pegno emesso sulle quote di Great Horizon (la holding lussemburghese attraverso cui la proprietà cinese gestisce l’Inter) da parte di Suning Sports International, società di Hong Kong, nell’operazione con cui il fondo californiano ha prestato 275 milioni agli Zhang nel maggio 2021./nUn finanziamento – a tasso di interesse del 12% – che dovrà essere restituito entro il mese di maggio del 2024, con una cifra di indebitamento che salirà intorno ai 385 milioni di euro. Secondo il documento, firmato il 20 maggio 2021, è infatti presente una clausola che lega la possibilità di escussione del pegno a un potenziale incasso per gli Zhang sulla base di una equa valutazione di mercato degli attivi eventualmente pignorati./n/n«Per evitare dubbi, tale valutazione può essere effettuata prima o dopo che sia stata presa la decisione di appropriazione, nel qual caso il Valore Equo di Mercato degli Attivi Pignorati sarà valutato alla data dell’appropriazione», si legge nel documento ufficiale – anticipato da Panorama – che riporta questa specifica, in vista della scadenza del prestito a maggio 2024./nMa quanto dovrebbe incassare la famiglia Zhang in caso di cessione del club nerazzurro per guadagnare sulla vendita o per evitare almeno di rimetterci nell’operazione? Sulla base dei dati a disposizione, Calcio e Finanza ha stimato gli impegni finanziari da sottrarre alla valutazione finale del club nerazzurro, tra il finanziamento della stessa Oaktree, l’indebitamento finanziario netto dell’Inter e l’importo delle perdite da ripianare entro il 2027./nPartendo dal prestito erogato da Oktree, 275 milioni di euro con un tasso di interesse del 12%, nel mese di maggio del 2024 la somma da restituire si aggirerà intorno ai 385 milioni di euro. A questa cifra vanno sommati circa 308 milioni di euro di indebitamento finanziario netto del club nerazzurro (dati del bilancio chiuso al 30 giugno 2023), arrivando così a poco meno di 700 milioni di euro./nSulla base di questi dati, gli impegni finanziari da sottrarre alla valutazione della società sarebbero pari a quasi 700 milioni di euro (ricordando che l’importo esatto della cifra da restituire a Oaktree sarà noto solo a maggio 2024). Questo significa che, per ipotesi, se la valutazione dell’Inter ammontasse a 1,2 miliardi di euro – la stessa del Milan nell’ambito dell’affare Elliott-RedBird, nonché la cifra stimata ad esempio da Football Benchmark in termini di valutazione del club – gli Zhang incasserebbero una cifra intorno a 500 milioni di euro./nTuttavia, non va dimenticato che dal 2016 a oggi la famiglia Zhang, tra prestiti soci (senza considerare quelli tramite Oaktree) e ricavi da sponsor, ha versato nelle casse dell’Inter oltre 670 milioni di euro, motivo per cui chiudere l’avventura nerazzurra in positivo appare attualmente piuttosto complicato.",
      "date": "Ven, 12 Gen 2024",
      "url": "https://www.calcioefinanza.it/2024/01/12/inter-quanto-incassa-zhang-valutazione/",
      "author": "MARCO SACCHI ",
      "imgLink": "https://www.calcioefinanza.it/wp-content/uploads/2023/09/fbl-ita-cup-final-fiorentina-inter-1.webp"
    },
    {
      "id": "0.11126739845738691",
      "title": "Da leader in Europa a inseguitore: il calcio italiano e le chance mancate per risalire",
      "excerpt": "Al top negli anni novanta, il calcio italiano non ha saputo rinnovarsi e ora è costretto a inseguire. L’analisi a cura di Giannicola Rocca, Presidente Commissione crisi, ristrutturazione e risanamento ODCEC Milano.",
      "body": "Articolo a cura di Giannicola Rocca, Presidente Commissione crisi, ristrutturazione e risanamento ODCEC Milano./nLo scorso ottobre la Lega Serie A, dopo aver cercato per cinque mesi un operatore che potesse garantire cifre più alte rispetto alle offerte di DAZN e Sky, ha accettato le proposte provenienti dalle due emittenti per la cessione dei diritti tv per la trasmissione della partite della Serie A alla cifra di circa 4,5 miliardi di euro per cinque anni./n/nI ricavi da cessione dei diritti TV per i campionati dal 2024 al 2029 ammonteranno così a 900 milioni di euro per ogni stagione, ripartiti tra i club della massima serie secondo un criterio complesso (indicato dalla politica attraverso la cosiddetta Legge Melandri) che ha previsto di distribuire il 50 % in parti eguali e il restante 50% secondo un meccanismo di suddivisione con parametri riferito al numero di ascolti televisivi, agli spettatori paganti, ai risultati storici, ai risultati degli ultimi cinque anni, ed ai risultati della stagione appena terminata./nIn ogni caso la squadra che avrà i maggiori incassi percepirà un importo inferiore a quello che riceverà la squadra della Premier League meno beneficiata dai ricavi da cessione dei diritti televisivi. Proprio la stessa Premier League che, nello stesso periodo, concludeva un accordo per la cessione dei diritti TV per sole quattro stagione ad una cifra di quasi 8 miliardi di euro./nI dirigenti della Lega Serie A si aspettavano offerte superiori a 1,15 miliardi di euro, come avevano fatte intendere sia il presidente della Lega Lorenzo Casini sia l’amministratore delegato Luigi De Siervo, all’indomani dell’assemblea dei club che lo scorso 23 maggio aveva approvato il bando di gara. Ma purtroppo la realtà ha avuto la prevalenza, certificando che il valore attrattivo della nostra Serie A è ben al di sotto della aspettative di chi lo gestisce./nNon è possibile quindi un’analisi sugli ultimi avvenimenti che hanno coinvolto lo sport nazionale più amato senza partire dalle trasformazioni che hanno investito il sistema calcio in Italia negli ultimi anni, trasformazioni che hanno avuto una portata di carattere storico, sociologico, culturale, politico ed infine economico. Il combinato disposto di questi fattori ha profondamente modificato lo scenario di riferimento e, purtroppo, non tutti gli attori del sistema hanno avuto la capacità e la voglia di adattarsi ai mutamenti in corso./nPrima di provare ad analizzare le cause del declino, occorre effettuare le stesse valutazioni e le stesse considerazioni che valgono per qualunque altro settore merceologico. Anche perché va ricordato che, come si tenterà di dimostrare nel prosieguo, anche il calcio è a tutti gli effetti un settore economico e produttivo./nPartiamo dai numeri per comprendere meglio quanto sia mutato lo scenario. Nel 1991 il fatturato complessivo delle società di calcio della Serie A era dell’equivalente di circa 375 milioni di euro mentre dopo dieci anni, nel 2001, era più che triplicato arrivando alle cifra di circa 1,2 miliardi di euro. Alla conclusione del decennio, sette delle squadre della Serie A, definite in gergo giornalistico come le “sette sorelle” riuscivano ed essere fra le prime 20 società europee per fatturato, come si evidenzia dal prospetto ricavato dal report “Deloitte & Touche/SportBusiness International Rich List for the 1999/2000 season”./n/nIl calcio italiano era leader del calcio Europeo, come dimostra la presenza della Serie A al vertice dei ranking Uefa e dei fatturati, le vittorie nelle competizioni delle squadre di club, i palloni d’oro vinti dai giocatori della militanti nella serie A, le partecipazioni di altissimo profilo della nazionale di calcio ai campionati europei e mondiali svolti in quegli anni./nBasti pensare che nel decennio che si è chiuso con la stagione 2000/01, il calcio italiano ha avuto per cinque anni una propria squadra in testa al Ranking Uefa, con la Juventus prima negli anni 1993, 1997, 1999 e 2000, ed il Milan primo nell’anno 1994, tante quante ne avevano avute messe insieme la Premier League (con lo United primo negli anni 1991 e 1992), l’Eredivisie olandese (l’Ajax nel 1995 e nel 1996), e la LIgue 1 (il PSG primo nell’anno 1998)./nIn principio, e fino all’inizio degli anni ’80, le società calcistiche furono costituite per consentire la pratica dei propri membri-associati, la forma costitutiva era quella degli Enti Associativi con scopi ricreativi ed in quanto tali potevano rientrare nell’ambito delle associazioni mutualistiche. Nel periodo considerato, ed il cui termine può ragionevolmente essere posto nel 1981 con l’emanazione della Legge 23 marzo 1981 n° 91, tutto sommato le società riuscivano ad essere gestite in una forma ancora ludico-sportiva, la dimensione economica del settore è ancora limitata, gli interessi economici da tutelare sono poco rilevanti e la organizzazione del club è di fatto inesistente prevalendo la forma del mecenatismo puro./nÈ questa la stagione di una serie di presidenti mecenati che hanno fatto la storia del calcio ed hanno riempito le cronache giornalistiche pro-tempore, in quel contesto storico e culturale il calcio era soprattutto una passione e non (ancora) uno strumento di business. Con l’introduzione della citata legge 91 del 1981 il legislatore ha cercato di porre rimedio a tutta una serie di problemi che si erano affacciati nel mondo del calcio, e, infatti, i principali contributi della legge sono stati:/nLo scopo dei club da sportivo-ludico si è trasformato in “non lucrativo” ,gli utili vanno reinvestiti, la dimensione economica del settore è diventata progressivamente maggiore e nella organizzazione dei club inizia a fare capolino un criterio economico di gestione orientata la risultato sportivo. Inoltre sono anche state emanate una serie di disposizioni di carattere tributario ed ha istituito le norme che hanno abolito il “vincolo sportivo” ovvero quell’istituto che attribuiva alle società sportive il diritto di utilizzazione esclusiva delle prestazioni di un giocatore. Con tale abolizione le società hanno acquisito una notevole forza contrattuale nella gestione del contratto dei giocatori e la conseguenza era che il giocatore doveva quasi sempre accettare la destinazione decisa dal club di appartenenza./nTale situazione è rimasta di fatto immutata per circa quindici anni fino alla emanazione della Legge 18 novembre 1996 n° 586, nata sulla scorta delle celebre sentenza Bosman che, Il 15 dicembre del 1995, ha stravolto il quadro di riferimento precedentemente delineato. Era avvenuto infatti che il giocatore aveva citato in giudizio la propria società di appartenenza, il Liegi, e la Federazione calcistica belga colpevoli di aver impedito con una serie di norme restrittive il trasferimento ad un club transalpino con cui il giocatore aveva trovato accordo dopo la conclusione del suo contratto con il Liegi./nLe conseguenze della lunga battaglia giudiziaria intrapresa da Bosman ha avuto conseguenze anche in Italia ed il dibattito sportivo culturale e politico ha dato il là ad una serie di modifiche sfociate nella Legge 586 del 1996. Con tale legge si è stabilito che le società potessero effettuare la distribuzione degli utili fra i suoi azionisti, con l’esclusione del 10% degli utili da reinvestire nell’attività./nLa dimensione economica del settore ha oramai raggiunto dimensioni ragguardevoli, i club hanno iniziato a sviluppare un orientamento al mercato e di conseguenza iniziano a dotarsi di una struttura complessa che consenta loro di conciliare lo sport con quell’orientamento al profitto tipico delle organizzazioni “business oriented”./nQuel contesto aveva consentito all’Italia ed al calcio italiano di essere per 15 anni il calcio leader in Europa, quello con il maggior numero di campioni e di vincitori di Palloni d’Oro, con la nazionale sempre protagonista nei campionati mondiali ed in quelli Europei, oltre alle innumerevoli vittorie delle squadre italiane nelle Coppe Europee ed in quelle intercontinentali, tutte note ai tifosi ed agli appassionati di calcio./nInfatti il calcio italiano aveva saputo creare un modello, che ha rappresentato un unicum, di perfetta simbiosi fra il modello gestionale paternalistico e anche un po’ ruspante rappresentato dalla generazione dei presidenti/patron, ad un modello di presidenti/proprietari di grandi disponibilità patrimoniali che in qualche modo è riuscito a garantire al calcio italiano una presenza costante sulla scena europea e mondiale pur senza effettuare il cambiamento culturale richiesto ed effettuare quindi il passaggio da quel modello gestionale, ad un modello di calcio manageriale e industriale che il nuovo scenario avrebbe imposto./nEsaurita la premessa e limitandoci agli accadimenti degli ultimi anni, dal 2006 ad oggi, e prima ancora di analizzare i prospetti relativi ai ranking Uefa e ai fatturati generati dalla prime venti squadre europee, proverò a rappresentare quanto sia cambiato lo scenario di riferimento, partendo da un dato: la valutazione data dai broadcaster televisivi nazionali alla Premier League è pari a 1,95 miliardi di euro annui, mentre la Serie A si è dovuta accontentare di una cifra pari a meno della metà./nL’analisi dei numeri relativi all’anno 2006, a distanza di soli cinque anni dal prospetto precedente, mostra una realtà in evoluzione, si guardi al dato rappresentato dal fatturato delle società che è quasi triplicato, alla conferma delle squadre di vertice del calcio europeo, sia per fatturato che nel ranking, e della conferma della presenza del calcio italiano al vertice di quello europeo./nI seguenti prospetti, desunti rispettivamente da Football Money League 2006 e dal sito UEFA, sono relativi a quello che può essere definito l’anno zero del calcio italiano, o l’anno della mancata svolta./n/nInfatti il trionfo della nazionale italiana ai Mondiali in Germania avrebbe dovuto favorire una stagione di riforme che invece non è mai iniziata. La vittoria sarebbe potuta essere l’occasione per mettersi alle spalle anni di errori, di plusvalenze selvagge, di fidejussioni false, di retrocessioni bloccate, dalla Serie B alle Serie C1 (campionato 2002/03) nel tentativo di salvare squadre che con la perdita della cadetteria avrebbero probabilmente rischiato il fallimento, di squadre promosse dalla Serie C2 alla Serie B./nIn sostanza le trasformazioni avrebbero dovuto imporre alle società italiane, e soprattutto ai suoi dirigenti ed ai suoi azionisti, di compiere una necessaria riflessione circa gli assetti societari e di management. Il mercato richiede l’utilizzo di strumenti e di tecniche di gestione aziendale sulla scorta delle aziende market oriented e profit oriented finora scarsamente utilizzati nelle società calcistiche./nSe si fosse attuata quella necessaria trasformazione culturale richiesta dal mercato, le società che compongono la Lega Serie A, avrebbero affrontato i cambiamenti dotandosi di strutture manageriali adeguate capaci di individuare possibili remunerazioni del capitale investito attuando quelle politiche aziendali volte a fronteggiare i costi nel breve periodo ed a garantire la solidità economica, patrimoniale e finanziaria delle società nel medio-lungo periodo, invece di avere bilanci eccessivamente, se non esclusivamente dipendenti dai ricavi rappresentati dalla cessione dei diritti TV./nIl calcio italiano ha così perso attrattività gradualmente ed inesorabilmente. Quello che una volta era senza alcun dubbio il campionato più importante d’Europa, grazie a Milan e Juventus su tutte ma anche alla presenza di tanti campioni e tanti vincitori del Pallone d’Oro (dal 1982 al 1998 solo in due occasioni vinse il premio un calciatore che non militava in Italia), ha quindi perso a poco a poco terreno verso i diretti concorrenti./nPer quanto i  numeri, e le classifiche, vadano sempre interpretati, una semplice lettura delle graduatorie relative al fatturato ed al ranking Uefa, entrambi riferiti alle prime venti posizioni, da la misura del declino del calcio italiano, e dell’ascesa della Premier League./n/n/n/n /nNel 2006 soltanto il Real Madrid ed il Manchester United, le prime della graduatoria, fatturavano poche decine milioni in più di Milan e Juventus, rispettivamente al terzo ed al quarto posto del ranking per fatturato. Inoltre le due stesse squadre italiane, con l’aggiunta dell’Inter, erano tre delle prime cinque squadre del ranking UEFA, insieme alle due grandi spagnole Real Madrid e Barcellona, che occupavano i gradini più bassi del podio./nNel 2021 invece il Manchester City, prima della graduatoria per fatturato con quasi 650 milioni di euro di ricavi, fatturava praticamente il 50% in più del fatturato della prima italiana, la Juventus, ferma a 433 milioni di euro, e quasi il triplo del fatturato del Milan, pari a soli 216 milioni di euro./nUn dato ancora più recente, riferito all’anno 2023, cioè quello del valore delle prime venti squadre europee, dimostra che il valore delle prime squadre europee è di quattro volte superiore a quello delle due squadre milanesi, e più del doppio del valore della Juventus. Bisognerebbe quindi partire dagli errori commessi ed iniziare quel cambiamento culturale che deve interessare tutto il mondo del calcio, i proprietari delle squadre in primis, il management delle squadre, e la difesa dei propri piccoli orticelli./n/nDopo aver esaminato i numeri del declino si pone a questo punto il tema di quali possano essere i rimedi per provare ad invertire la tendenza./nUn esempio al riguardo potrebbe essere rappresentato da ciò che è stato fatto dalla Federazione calcistica tedesca, la DFB (Deutscher Fußball-Bund). Il mondo del pallone tedesco ha conosciuto un periodo di crisi prima della fase finale dei Mondiali 2006, visto che tra l’ottobre del 2004 e il giugno del 2005 emerse uno scandalo sportivo riguardante alcuni arbitri che avevano truccato alcune partite di Coppa di Germania e di campionati minori in cambio di denaro. La mancata vittoria di quei Mondiali disputati in casa ha tuttavia costituito l’occasione per una totale rifondazione del sistema./nIl declino era già iniziato negli anni ’90, per via anche dell’età media elevata di molti dei suoi campioni, ma in seguito a quegli episodi sì è attuato un programma di rilancio del sistema calcio attraverso la cura e la crescita dei giovani futuri campioni, applicando un programma di formazione partito dalle scuole e proseguito poi nei centri giovanili e nelle seconde squadre./nIn Italia, la Juventus è stata antesignana delle seconde squadre, ed infatti in seguito alla reintroduzione nel calcio italiano delle squadre riserve come da disposizioni federali, è stata iscritta al campionato di Serie C 2018/19 il nome di Juventus U23, ed ha rappresentato l’unico caso nel panorama italiano fino alla stagione in corso, che vede la partecipazione anche della seconda squadra dell’Atalanta, forse la società con il miglior settore giovanile, al campionato di Serie C, girone A./nDalle costituzione ad oggi sono circa 30 i giocatori che sono passati nella Under 23 della Juventus ad aver esordito in prima squadra, fra cui molti attualmente titolari nella stessa squadra sabauda, o in altre squadre militanti nei maggiori campionati, a dimostrazione che la strada che dovrebbe essere seguita è proprio quella di un rilancio che passi dai settori giovanili e dalle seconde squadre. Un modello osteggiato da chi ha preferito investire in una seconda squadra, su tutti il caso Lotito e De Laurentis con Salernitana e Bari, con il secondo ancora proprietario della storica società barese attraverso la società Filmauro./nUna volta individuato quella che, a parere dello scrivente, dei vertici del calcio tedesco e delle grandi società spagnole, dovrebbe essere il modello da seguire, si pone il problema delle istituzioni, che dovrebbero essere riformate per non costituire un freno allo sviluppo. Infatti la Federazione, la Lega Serie A, il sistema dei controlli contabili, gli organi di giustizia sportiva, tutti il sistema calcio dovrebbe essere gestito secondo criteri di competenza e di trasparenza./nIl calcio italiano ha affrontato nel corso degli ultimi 20 anni una serie di problemi che avrebbero meritato una gestione più trasparente, si pensi alla pantomima del blocco delle retrocessioni dalla B alla C, ideata quando storiche società del calcio italiano si sono trovate in fondo alla classifica della Serie B. La FIGC, per correre in soccorso alle citate squadre, ha ideato cosiddetto d.l. “salvacalcio” che ha scatenato un ripescaggio di massa nelle serie inferiori. Il vero capolavoro è stato compiuto per iscrivere la Fiorentina, anzi la Florentia Viola (il nome della squadra dopo la creazione di una nuova società in seguito al fallimento nell’estate 2003 e prima che la proprietà Della Valle riacquistasse il titolo sportivo), vincitrice di uno dei gironi della Serie C2, alla Serie B 2003-2004 per meriti sportivi e per bacino d’utenza, per i postumi del caso Catania e per l’esclusione del Cosenza dalla seconda serie./nSempre in quegli anni ricordiamo la vicenda del passaporti falsi, delle cessioni del marchio effettuata in favore di società riconducibili alle stesse società che ne erano proprietarie per limitarne l’indebitamento ed ottenere i requisiti per la iscrizione al campionato di SerieA, il decreto sugli ammortamenti Ed ancora la gestione dello scandalo che al termine della Serie A 2005/06 ha interessato la Juventus ed altre squadre, fino alle più recenti vicende sulle plusvalenze, il sistema calcio ha dimostrato di non avere una gestione improntata alle più elementari regole di governance e di trasparenza./nNon esiste altra strada, a parere dello scrivente, che quella di rifarsi alle regole di una corretta gestione aziendale orientata all’efficienza ed al marcato./nOccorrerebbe affidare la gestione della Lega Serie A a personalità di comprovate capacita professionali, vietando la nomina di dirigenti che abbiano già ruolo apicali negli organi gestori e di controllo della società di calcio, o che ne siano direttamente o indirettamente azionisti. Per le società dovrebbero applicarsi le regole che governano l’accesso ed il mantenimento dei requisiti dei mercati borsistici, per esempio un mercato comparabile per dimensioni media potrebbe essere quello dell’AIM, con riferimento agli obblighi di trasparenza nei confronti di tutti gli stakeholders, ed ai requisiti di nomina degli amministratori./nIl sistema calcio, nella sua interezza, in Italia è un settore molto importante, che coinvolge molti aspetti della società. Secondo la FIGC, il fatturato diretto generato dal calcio in Italia è di 4,7 miliardi di euro 1. Questo rappresenta il 12% del PIL del calcio mondiale 1. Il calcio professionistico italiano è uno dei principali settori industriali italiani e un asset strategico dell’intero Sistema Paese, un comparto economico in grado di coinvolgere 12 diversi settori merceologici nella sua catena di attivazione di valore, con un impatto indiretto e indotto sul PIL italiano pari a 10,2 miliardi di euro e oltre 112.000 posti di lavoro attivati, non si può pensare di gestirlo prescindendo da quelle regole di trasparenza ed efficienza che sono le uniche che potrebbero consentire di ridurre il gap nei confronti di sistema più evoluti perché gestiti nel rispetto delle regole di mercato./nSenza questi cambiamenti il calcio italiano sarà condannato ad un declino costante ed inarrestabile",
      "date": "Dom, 14 Gen 2024",
      "url": "https://www.calcioefinanza.it/2024/01/14/perche-il-calcio-italiano-e-in-crisi/",
      "author": "REDAZIONE",
      "imgLink": "https://www.calcioefinanza.it/wp-content/uploads/2023/11/chiesa-e-darmian.webp"
    },
    {
      "id": "0.29194784351718445",
      "title": "Debiti Milan: le cifre nel bilancio al 30 giugno 2023",
      "excerpt": "Le cifre nel bilancio al 30 giugno 2023 legate all’indebitamento per il club rossonero: tutti i dettagli.",
      "body": "Quanti debiti ha il Milan? È leggermente aumentato nel corso della stagione 2022/23 il debito del gruppo Milan. Secondo quanto riportato nel bilancio consolidato di Ac Milan SpA al 30 giugno 2023 i debiti complessivi, compresi quelli verso società di calcio e fornitori, erano pari a 250,7 milioni di euro, in aumento di circa 6 milioni rispetto ai 250,7 milioni del 30 giugno 2022, rispetto a crediti per complessivi 81,1 milioni (108,5 milioni al 30 giugno 2022)./nUn aumento legato in particolare alla crescita degli investimenti sul mercato, che hanno portato ad una crescita dei debiti verso le società di calcio./n/nAndando ad analizzare voce per voce, i debiti verso le banche si sono azzerati dopo essere stati pari a 4,2 milioni al 30 giugno 2022, cifra legata al finanziamento bancario residuo erogato da Unicredit per l’acquisto di Casa Milan. I debiti finanziari del club rossonero invece sono legati esclusivamente ad operazione di factoring per anticipazione di crediti futuri, di cui 32,5 milioni legati ad un contratto di factoring sottoscritto con Unicredit e 38,5 milioni ad una linea di finanziamento “confirming” sottoscritta con Factorit. Inoltre, è stato completamente estinto il contratto di factoring con Banca Ifis pari a 13,5 milioni al 30 giugno 2023./n/nI debiti tributari, pari a 22,7 milioni, sono in particolare legati a debiti per ritenute su redditi di lavoro per 17,8 milioni: di questi, 5,1 milioni di euro sono legati alla rateizzazione dei debiti tributari concessa dalla Legge di Bilancio 2022. Tra gli altri debiti, 16,7 milioni sono legati in particolare a mensilità e premi verso tesserati, “che verranno regolarmente saldate alle scadenze previste”, spiega il club rossonero./nPer quanto riguarda i debiti legati al calciomercato, il debito verso enti settore specifico ovverosia i club, la cifra è passata da 50,5 a 71,8 milioni di euro, di cui la parte maggiore verso Brugge (25,5 milioni) e Chelsea (17,5 milioni). Alla diminuzione dei debiti verso le società di calcio è corrisposta anche una contemporanea diminuzione dei crediti verso società di calcio, pari a 12,9 milioni al 30 giugno 2023 rispetto ai crediti per 30,7 milioni al 30 giugno 2022. l saldo è dunque negativo per 60 milioni circa./nPer quanto riguarda la posizione finanziaria netta, “al 30 giugno 2023 la Posizione Finanziaria Netta consolidata del Gruppo Milan presenta un indebitamento netto positivo pari a 10,8 milioni di Euro in significativo miglioramento (+ 39,2 milioni di Euro) rispetto all’esercizio 2021/2022 (indebitamento netto negativo di 28,4 milioni di Euro)”, spiega il club rossonero./nIl Patrimonio Netto consolidato al 30 giugno 2023 è positivo per 177,2 milioni di euro, in aumento rispetto al saldo di 131,2 milioni del 30 giugno 2022, “per effetto dei versamenti in conto futuro aumento di capitale sociale per complessivi 40 milioni di euro effettuati dal socio di maggioranza e dell’utile consolidato di esercizio pari a 6,1 milioni”, aggiunge la società./nPer quanto riguarda la società rossonera, inoltre, va segnalato il debito di Redbird nei confronti del precedente proprietario, il fondo Elliott: si tratta di un vendor loan da 550 milioni di euro, con tasso di interesse annuo intorno all’8%, che dovrà essere ripagato dalla società di Gerry Cardinale entro il 2025.",
      "date": "Mer, 17 Gen 2024",
      "url": "https://www.calcioefinanza.it/2024/01/17/debiti-milan-bilancio-2023-cifre/",
      "author": "REDAZIONE",
      "imgLink": "https://www.calcioefinanza.it/wp-content/uploads/2023/07/fbl-ita-seriea-ac-milan-hellas-verona.jpg"
    },
    {
      "id": "0.3540765486537572",
      "title": "Inter, saldo e impatto a bilancio del mercato invernale 2023/24",
      "excerpt": "Tra acquisti e cessioni, ecco qual è il saldo e l’impatto sul bilancio delle operazioni di mercato a gennaio per il club nerazzurro. Tutte le cifre di questa sessione.",
      "body": "Quanto ha speso l’Inter nel mercato di gennaio? Il club nerazzurro ha concluso la finestra invernale dei trasferimenti con un numero ridotto di operazioni. In entrata, l’Inter ha messo a segno solamente il colpo Tajon Buchanan, giovane laterale trasferitosi dal Club Brugge per sostituire Juan Cuadrado, costretto all’operazione per un problema al tendine d’Achille che non gli ha consentito di essere a disposizione in maniera continuativa nella prima parte di stagione./nContestualmente la società nerazzurra ha portato a termine due cessioni, per altrettanti centrocampisti. Il primo è il classe 2002 Lucien Agoumé, che è stato ceduto in prestito al Siviglia. Il secondo è invece Stefano Sensi, che ha accettato di trasferirsi al Leicester (agli ordini di Enzo Maresca) a titolo definitivo, chiudendo così il suo capitolo nerazzurro dopo quasi cinque stagioni. Nell’analisi abbiamo deciso di considerare conclusa l’operazione, che potrebbe essere ufficializzata anche oltre la chiusura del mercato in Italia (la scadenza in Inghilterra è fissata alle 23.59)./n/nMa quale è stato l’impatto delle operazioni di mercato invernale sul bilancio 2023/24 dell’Inter? Abbiamo provato a simulare l’impatto utilizzando i dati contenuti nei comunicati ufficiali dei club coinvolti nelle varie trattative e le indiscrezioni su valori e stipendi riportati dai principali organi di informazione. Tutti i conti, per semplicità di calcolo, simulano l’impatto considerando mezza stagione, a prescindere dalla data di arrivo o cessione dei calciatori all’interno della finestra di mercato invernale./nCome detto, l’operazione in entrata è stata solamente una e ha riguardato l’acquisto a titolo definitivo del laterale belga Tajon Buchanan. Il calciatore è stato pagato 8 milioni di euro (più eventuali bonus) e per questi primi sei mesi avrà un impatto ridotto./n/nSecondo le stime di Calcio e Finanza l’operazione in entrata, tra ammortamento del calciatore acquistato a titolo definitivo e stipendio lordo, dovrebbe tradursi in maggiori costi per poco meno di 2,3 milioni di euro. Vediamo ora come questi maggiori costi dovrebbero essere stati compensati dalle operazioni in uscita./nPer quanto riguarda invece le operazioni in uscita, come detto sono due gli affari conclusi dall’Inter: un trasferimento a titolo temporaneo, Lucien Agoumé, e uno a titolo definitivo, Stefano Sensi. Le due operazioni consentono di mettere a referto un risparmio superiore alla spesa per l’affare in entrata./nLe operazioni in uscita dovrebbero avere, secondo le stime di Calcio e Finanza, un impatto positivo per quasi 2,6 milioni di euro sul bilancio 2023/24./n/nA questa cifra ci si arriva sommando la minusvalenza al risparmio di ammortamento e il risparmio sull’ingaggio lordo nel caso di Stefano Sensi, mentre per Agoumé si tratta del solo risparmio sulla seconda parte di stipendio per la stagione 2023/24./nTra entrate e uscite, dunque, l’impatto sul bilancio 2023/24 del calciomercato invernale concluso dall’Inter dovrebbe tradursi secondo le stime in un impatto positivo per 300mila euro circa./n/nConsiderando invece il solo saldo tra entrate e uscite per quanto riguarda i cartellini (solo le operazioni a titolo definitivo), la sessione di mercato per l’Inter vede un saldo negativo di 7,5 milioni di euro./n",
      "date": "Gio, 1 Feb 2024",
      "url": "https://www.calcioefinanza.it/2024/02/01/quanto-ha-speso-inter-sul-mercato-invernale/",
      "author": "MARCO SACCHI",
      "imgLink": "https://www.calcioefinanza.it/wp-content/uploads/2024/02/fbl-eur-c4-club-brugge-aarhus.webp"
    },
    {
      "id": "0.5454636714928798",
      "title": "Debiti Inter: le cifre nel bilancio al 30 giugno 2023",
      "excerpt": "Le cifre nel bilancio al 30 giugno 2023 legate all’indebitamento per il club nerazzurro: tutti i dettagli.",
      "body": "Quanti debiti ha l’Inter? È calato nel corso della stagione 2022/23 il debito complessivo del gruppo Inter. Secondo quanto riportato nel bilancio consolidato di FC Internazionale SpA al 30 giugno 2023 il totale dei debiti, compresi quelli verso società di calcio e fornitori, erano pari a 807,4 milioni di euro, in calo di circa 73 milioni rispetto agli 881,1 milioni del 30 giugno 2022, rispetto a crediti per complessivi 211,3 milioni (213,9 milioni al 30 giugno 2022)./nUn calo legato alla diminuzione di tutte le voci di indebitamento, fatta eccezione per i debiti verso soci “per effetto delle nuove tranches di finanziamento erogate nel corso dell’esercizio dalla controllante Grand Tower S.à.r.l.”, spiega il club nerazzurro nel bilancio. Al netto dei debiti verso soci, l’indebitamento complessivo al 30 giugno 2023 era pari a 676,7 milioni, rispetto ai 797,7 milioni al 30 giugno 2022./n/nAndando ad analizzare voce per voce, i debiti verso fornitori pari a 69,2 milioni fanno riferimento principalmente a debiti verso Agenti FIFA per 25,7 milioni (di cui 23,0 per fatture da ricevere) e verso Comune di Milano per 10,1 milioni per fatture da ricevere./nI debiti tributari, pari a 66,8 milioni, sono in particolare legati a debiti per Irpef per lavoratori dipendenti, tesserati e autonomi per 50,8 milioni. Questa voce “fa riferimento principalmente alle ritenute maturate su retribuzioni verso i tesserati, pagate dalla Capogruppo nei mesi successivi al 30 giugno 2023, oltre a quelle rateizzate fino a settembre 2027”: il debito a lungo terminte rateizzato nelle 60 mensilità (in base alla norma contenuta nella Legge di Bilancio del dicembre 2022) è pari a 27,2 milioni./n/nTra gli altri debiti, 6,3 milioni sono legati a retribuzione a personale tesserato versate nel mese di luglio 2023 e 20,8 milioni sono legati a premi maturati erso tesserati e dipendenti per gli obiettivi raggiunti nel 2022/23 e che saranno versati nel corso del 2023/24./nPer quanto riguarda i debiti verso i soci, al 30 giugno 2023 i debiti verso soci per finanziamenti in particolare era pari a 128,5 milioni di cui 101 milioni relativi alla quota capitale e il resto legato agli interessi maturati. Dal prestito di Oaktree, Suning ha versato nelle casse dell’Inter 75 milioni nel corso dell’esercizio 2020/21, poi convertiti per 15 milioni in “Riserva per versamento in c/futuro aumento capitale” nel maggio 2021, e ulteriori 51 milioni (di cui 10 milioni in data 22 febbraio 2023, 16 milioni in data 16 marzo 2023 ed 25 milioni in data 17 aprile 2023) nel 2022/23, convertiti in capitale per 10 milioni in data 30 giugno 2023./nPassando ai debiti finanziari, la quota è legata sostanzialmente al bond da 415 milioni emesso nel febbraio 2022. In particolare, il piano di rimborso prevede rate semestrali così suddivise fino alla rata finale:/nPer quanto riguarda i debiti legati al calciomercato, il debito verso enti settore specifico ovverosia i club, la cifra è passata da 145,6 a 97,5 milioni di euro, di cui la parte maggiore verso Atalanta (22,2 milioni) e Lazio (20,6 milioni). Alla diminuzione dei debiti verso le società di calcio ha fatto da contraltare un aumento dei crediti verso le stesse. Al 30 giugno 2023 i crediti verso società di calcio nazionali e internazionali erano pari a 74,6 milioni (a fronte di 97,5 milioni di debiti). Il saldo è dunque negativo per 20 milioni circa./nIl capitale circolante netto, ovvero la somma tra passività e attività di breve termine è negativo per 119,3 milioni di euro circa, in miglioramento di 93,8 milioni rispetto al saldo negativo di circa 213 milioni dell’esercizio 2021/22. “In particolare, tale evoluzione, pari ad Euro 93.769 migliaia, è riconducibile all’effetto combinato del decremento delle attività correnti, principalmente per effetto del decremento dei crediti verso clienti e dei ratei e risconti attivi, dell’incremento dei crediti verso enti settore specifico, e del decremento delle passività correnti, principalmente a seguito della diminuzione dei debiti verso fornitori, degli altri debiti e dei debiti verso enti settore specifico”, si legge nel bilancio del club nerazzurro./nL’indebitamento finanziario netto è invece pari a -308,8 milioni di euro, rispetto al -268 milioni del 30 giugno 2022, alla luce della liquidità a 100,5 milioni di euro (139,1 milioni al 30 giugno 2022)./n“Pur in un contesto in cui ci si attende, nel prevedibile futuro, la generazione di perdite ed il conseguente assorbimento di cassa, soprattutto con riferimento alla gestione caratteristica, caratterizzata da un elevato fabbisogno di cassa operativo e finanziario, gli Amministratori hanno predisposto il presente bilancio consolidato adottando il presupposto della continuità aziendale in considerazione sia delle risorse finanziarie disponibili dal Gruppo che dell’apporto di ulteriori risorse finanziarie attese da parte dell’Azionista di Riferimento (Suning), tramite Grand Tower S.à.r.l. che è controllante diretta della Capogruppo e presso cui è disponibile adeguata liquidità e che ha già manifestato il proprio impegno formale a supportare finanziariamente il Gruppo fin o alla data del 31 ottobre 2024”, aggiunge la società./nI dati sono presumibilmente in ulteriore calo nei mesi successivi al 30 giugno 2023, considerando che il club nerazzurro ha visto scendere in particolare i debiti verso soci per effetto in particolare della conversione di 86 milioni di debiti legati ai finanziamenti soci da parte di Suning, soldi utilizzati per l’Inter dal prestito ottenuto dagli Zhang con il fondo Oaktree, con un debito da circa 380 milioni che scadrà il prossimo maggio./nIn termini di patrimonio netto, il patrimonio netto consolidato al 30 giugno 2023 è negativo per 161,9 milioni, rispetto al patrimonio netto negativo per 86,6 milioni del 2022, mentre a livello civilistico il patrimonio netto della capogruppo era negativo per 109,7 milioni di euro rispetto al patrimonio netto negativo per 36,3 milioni al 30 giugno 2022. Tuttavia, l’Inter ha scelto di sfruttare l’ipotesi contenuta in uno dei diversi decreti legati all’emergenza Covid per differire il ripianamento della perdita entro il quinto esercizio successivo a quello chiuso, quindi rinviando il ripianamento all’esercizio in chiusura al 30 giugno 2027: complessivamente, entro il 2027 la perdita da ripianare sarà pari a 342 milioni di euro. Larga parte di questa cifra potrà essere ripianata sfruttando le riserve già presenti a patrimonio netto (in particolare legata alla rivalutazione del marchio), oltre alle ulteriori conversione dei debiti da finanziamento soci in capitale.",
      "date": "Mer, 17 Gen 2024",
      "url": "https://www.calcioefinanza.it/2024/01/17/debiti-inter-bilancio-2023-cifre/",
      "author": "REDAZIONE",
      "imgLink": "https://www.calcioefinanza.it/wp-content/uploads/2023/10/inter-4.webp"
    },
    {
      "id": "0.600695816934165",
      "title": "Juventus, saldo e impatto a bilancio del mercato invernale 2023/24",
      "excerpt": "Tra acquisti e cessioni, ecco qual è il saldo e l’impatto sul bilancio delle operazioni di mercato a gennaio per il club bianconero. Tutte le cifre di questa sessione.",
      "body": "Quanto ha speso la Juventus nel mercato di gennaio? Il club bianconero ha concluso la finestra invernale dei trasferimenti con qualche aggiustamento per la rosa a disposizione di Massimiliano Allegri. In entrata, la Juventus ha messo a segno due colpi: l’acquisto a titolo definitivo dal Lille del difensore Tiago Djalò e l’arrivo in prestito del centrocampista argentino Carlos Alcaraz./nContestualmente la società bianconera ha portato a termine due cessioni: una riguarda un giovane difensore. Si tratta del centrale olandese Dean Huijsen, che si è trasferito a titolo temporaneo alla Roma fino al termine della stagione in corso (nell’accordo non è previsto un diritto di riscatto per l’affare). La seconda è invece quella del centrocampista Filippo Ranocchia, al Palermo per circa 4 milioni di euro./n/nMa quale è stato l’impatto delle operazioni di mercato invernale sul bilancio 2023/24 della Juventus? Abbiamo provato a simulare l’impatto utilizzando i dati contenuti nei comunicati ufficiali dei club coinvolti nelle varie trattative e le indiscrezioni su valori e stipendi riportati dai principali organi di informazione. Tutti i conti, per semplicità di calcolo, simulano l’impatto considerando mezza stagione, a prescindere dalla data di arrivo o cessione dei calciatori all’interno della finestra di mercato invernale./nCome detto, le operazioni in entrata sono state due: il portoghese Tiago Djalò (a titolo definitivo dal Lille) e il centrocampista Carlos Alcaraz (in prestito oneroso dal Southampton). Per quest’ultimo è previsto addirittura un diritto di riscatto fissato a 49,5 milioni di euro, cifra decisamente importante per un giovane giocatore che militava in Championship (la seconda divisione inglese)./n/nSecondo le stime di Calcio e Finanza le operazioni in entrata, tra ammortamento del calciatore acquistato a titolo definitivo, costo prestito di Alcaraz e i due stipendi lordi, dovrebbero tradursi in maggiori costi per poco meno di 7,5 milioni di euro. Vediamo ora come questi maggiori costi dovrebbero essere stati compensati dalle operazioni in uscita./nPer quanto riguarda invece le operazioni in uscita, come detto sono due gli affari conclusi dalla Juventus: un trasferimento a titolo temporaneo, quello del difensore olandese Dean Huijsen. L’operazione ha portato il ragazzo a indossare la maglia della Roma e si è conclusa con un prestito oneroso (650mila euro, che scenderanno a 400mila qualora il calciatore disputasse almeno 10 match in giallorosso). La seconda è invece un’operazione a titolo definitivo, e riguarda il calciatore Filippo Ranocchia, ceduto al Palermo./nLe operazioni in uscita dovrebbero avere, secondo le stime di Calcio e Finanza, un impatto positivo per 3,7 milioni di euro sul bilancio 2023/24./n/nTra entrate e uscite, dunque, l’impatto sul bilancio 2023/24 del calciomercato invernale concluso dalla Juventus dovrebbe tradursi secondo le stime in un impatto negativo per 3,7 milioni di euro circa. Questo il dato per le operazioni in entrata e in uscita, anche se va ricordata la percentuale sulla rivendita del calciatore Dragusin, passato dal Genoa al Tottenham. Un’operazione che ha portato circa 4,1 milioni nelle casse della Juventus, tenendo così il mercato invernale in sostanziale equilibrio./n/nConsiderando invece il solo saldo tra entrate e uscite per quanto riguarda i cartellini (solo le operazioni a titolo definitivo), la sessione di mercato per la Juve vede un saldo positivo per 400mila euro.",
      "date": "Gio, 1 Feb 2024",
      "url": "https://www.calcioefinanza.it/2024/02/01/quanto-ha-speso-juventus-sul-mercato-invernale/",
      "author": "MARCO SACCHI",
      "imgLink": "https://www.calcioefinanza.it/wp-content/uploads/2024/02/fbl-ita-seriea-juventus-empoli.webp"
    },
    {
      "id": "0.4176982001791921",
      "title": "Ricavi, costi e risultato netto: tutti i conti della Serie A 2022/23",
      "excerpt": "I dati della Serie A 2022/23 a livello di bilancio: le cifre di tutte le squadre tra fatturati, costi, indebitamento e risultato netto.",
      "body": "I venti club della Serie A 2022/23 hanno registrato un rosso aggregato pari a 441 milioni di euro, con ricavi per 3,5 miliardi di euro (2,8 miliardi senza considerare le plusvalenze), costi per 3,8 miliardi di euro, un indebitamento lordo pari a 4,6 miliardi di euro e una posizione finanziaria netta aggregata negativa per 1,0 miliardi. È quanto emerge dalla analisi dei bilanci di tutte le società che hanno partecipato al massimo campionato nella stagione 2022/23, realizzata da Calcio e Finanza. A livello metodologico, sono stati riclassificati i dati di tutti i club, prendendo in considerazione l’ultimo bilancio pubblicato: per sedici club si tratta del bilancio al 30 giugno 2023, mentre per i restanti quattro si tratta del bilancio al 31 dicembre 2022./nComplessivamente, i club di Serie A nella stagione 2022/23 ha registrato ricavi per 3,5 miliardi di euro, la quota più alta toccata dalle società del massimo campionato. La voce più corposa è quella relativa ai diritti televisivi, pari a 1,48 miliardi di euro (41,7% del totale dei ricavi), seguiti dai ricavi commerciali, pari a 755,8 milioni di euro (21,3% del totale), e dai ricavi per la gestione calciatori, pari a 694,2 milioni di cui 570 milioni circa legati agli incassi per le plusvalenze, con il mercato che ha rappresentato circa il 19,5% delle voci di entrate per i club./nQuesti i ricavi voce per voce:/n/nI costi aggregati per i club della Serie A 2022/23 sono stati pari a 3,8 miliardi di euro, al netto degli oneri finanziari. La voce che comporta le maggiori spese per le società è quella degli stipendi e in generale il costo del personale, pari a 1,8 miliardi di euro, che rappresenta circa il 48% dei costi complessivi e che ha un impatto sui ricavi pari al 53%. Gli ammortamenti e le svalutazioni sono pari invece a 950 milioni di euro, di cui circa 772 milioni di euro legati ai soli ammortamenti per i diritti delle prestazioni dei calciatori./nQuesti i costi voce per voce nella stagione 2022/23:/nL’EBITDA è quindi risultato positivo per 681,6 milioni di euro, mentre l’EBIT è invece negativo per 268,4 milioni di euro. Il risultato ante imposte è negativo per 382 milioni di euro, con un risultato netto aggregato per i club di Serie A pari a 441,1 milioni di euro./n/nDa un punto di vista patrimoniale, il patrimonio netto aggregato per i club è positivo per 455,6 milioni di euro, con un indebitamento lordo pari a 4,6 miliardi di euro e una posizione finanziaria netta aggregata negativa per 1,03 miliardi di euro, con liquidità per 595,6 milioni di euro a fronte di un indebitamento finanziario pari a 1,6 miliardi di euro./n/n ",
      "date": "Ven, 2 Feb 2024",
      "url": "https://www.calcioefinanza.it/2024/02/02/bilanci-serie-a-2022-2023-ricavi-costi-debiti/",
      "author": "MATTEO SPAZIANTE",
      "imgLink": "https://www.calcioefinanza.it/wp-content/uploads/2024/02/fbl-ita-seriea-napoli-scudetto-5-e1706883898577.webp"
    },
    {
      "id": "0.3089135085323854",
      "title": "Da Vlahovic a Thuram, i calciatori più costosi a bilancio nel 2023/24",
      "excerpt": "Ecco quali sono i calciatori che pesano di più sui conti delle società di Serie A tra stipendio lordo e ammortamento nella stagione 2023/24.",
      "body": "Il campionato di Serie A 2023/24 è giunto al giro di boa, con Inter e Juventus che sembrano essere le due candidate destinate a giocarsi lo Scudetto fino all’ultima giornata. Il mercato di gennaio potrebbe portare i rinforzi necessari ad affrontare al meglio la seconda parte di stagione, ma è da escludere che che i club portino a termine investimenti di altissimo livello./nGli affari più onerosi sono solitamente destinati al mercato estivo, quando si cerca di rinnovare al meglio la rosa in vista della stagione successiva. Non sempre però i calciatori più “costosi” sono quelli che offrono poi le migliori prestazioni sul campo, anche se sicuramente sono quelli nei confronti dei quali l’aspettativa è sempre più alta. Ma quali sono i giocatori che impattano maggiormente sui conti dei club in questa stagione?/n/nPer scoprirlo, Calcio e Finanza ha stilato una classifica prendendo in considerazione l’impatto a bilancio dei giocatori dei club di Serie A, che comprende il loro stipendio al lordo, sia la quota ammortamento relativa al cartellino o l’eventuale costo del prestito per la stagione 2023/24. La somma di queste due voci restituisce il costo sostenuto da un club per un giocatore tra il 1° luglio 2023 e il 30 giugno 2024./nAl primo posto di questa particolare graduatoria – della quale riportiamo le prime trenta posizioni – troviamo anche quest’anno l’attaccante della Juventus Dusan Vlahovic. Il calciatore serbo pesa sul bilancio del club bianconero per 31,8 milioni di euro nel 2023/24. Particolarmente alto l’ammortamento, che tocca quasi quota 19 milioni di euro (più di tutti in questa classifica)./nAl secondo posto troviamo un altro attaccante, il laterale offensivo della Juventus Federico Chiesa, con un costo di 23 milioni di euro circa. Lo stipendio del bianconero pesa per oltre 9 milioni di euro sul totale, mentre l’ammortamento raggiunge quasi la quota di 14 milioni di euro. La terza e ultima posizione del podio spetta a un altro calciatore della Juventus, questa volta un difensore: si tratta del centrale brasiliano Gleison Bremer. Il giocatore impatta per un totale di 16,4 milioni di euro./n/nInteressante notare come la classifica sia dominata dai giocatori della Juventus, mentre sono solamente quattro le squadre rappresentate ai primi dieci posti: oltre ai bianconeri, troviamo Roma, Inter e Napoli. C’è così Romelu Lukaku (ai piedi del podio), che tra costo del prestito e stipendio ha un impatto di oltre 15 milioni, ma anche Tammy Abrahm. E pure i nerazzurri Nicolò Barella e Benjamin Pavard. Per il Napoli sono presenti Victor Osimhen (fresco di rinnovo, e per il quale abbiamo considerato metà stagione con il vecchio ingaggio), Giacomo Raspadori e Jesper Lindstrom./nRicordiamo che il Napoli ammortizza i cartellini dei calciatori a quote decrescenti, con una somma maggiore nel primo anno di contratto e cifre a scendere per gli anni successivi (le quote variano in base alla durata dell’accordo tra giocatore e club). Per questo motivo un nuovo acquisto tende a pesare di più sui conti della società, rispetto a un calciatore già presente da tempo in rosa. Un sistema che da un lato appesantisce i costi, mentre dall’altro consente di registrare plusvalenze più alte anche in caso di cessione dopo poco tempo./n/nOltre a quelle già citate, tra le squadre rappresentate nella classifica dei 30 calciatori più costosi ci sono anche Atalanta e Milan. Nel caso dei bergamaschi, il giocatore più “pesante” è Gianluca Scamacca, che costa oltre 12,3 milioni di euro tra ingaggio e ammortamento. Una cifra più alta del primo calciatore del Milan in classifica: Rafael Leao, che tra stipendio e ammortamento ha un costo di poco più di 12,1 milioni di euro./n/nIl divario tra le big e le squadre più piccole in Serie A è tale per cui in classifica sono presenti anche calciatori con ammortamenti molto bassi (è il caso di alcuni parametro zero, come ad esempio Marcus Thuram o Hakan Calhanoglu) o addirittura “senza stipendio”. Parliamo in particolare del brasiliano Arthur, che pesa sui conti della Juventus per quasi 11 milioni di euro di ammortamento, ma il cui stipendio è a carico della Fiorentina, che lo ha preso in prestito con diritto di riscatto.",
      "date": "Gio, 18 Gen 2024",
      "url": "https://www.calcioefinanza.it/2024/01/18/calciatori-piu-costosi-serie-a-2023-2024/",
      "author": "MARCO SACCHI ",
      "imgLink": "https://www.calcioefinanza.it/wp-content/uploads/2024/01/fbl-ita-seriea-juventus-sassuolo.webp"
    },
    {
      "id": "0.4706446148756285",
      "title": "Milan, saldo e impatto a bilancio del mercato invernale 2023/24",
      "excerpt": "Tra acquisti e cessioni, ecco qual è il saldo e l’impatto sul bilancio delle operazioni di mercato a gennaio per il club rossonero. Tutte le cifre di questa sessione.",
      "body": "Quanto ha speso il Milan nel mercato di gennaio? Il club rossonero ha concluso la finestra invernale dei trasferimenti con qualche aggiustamento per la rosa a disposizione di Stefano Pioli, prevalentemente in difesa. In entrata, il Milan ha fatto registrare due ingressi: il ritorno di Matteo Gabbia dal Villarreal e l’acquisto del terzino Filippo Terracciano dall’Hellas Verona./nContestualmente la società rossonera ha portato a termine quattro cessioni, due a titolo definitivo e due a titolo temporaneo. Si tratta – per i primi due casi – del centrocampista bosniaco Rade Krunic e del fantasista brasiliano Junior Messias (rispettivamente al Fenerbahce e al Genoa). Per quanto riguarda invece i prestiti, sono usciti il difensore Marco Pellegrino (alla Salernitana) e l’attaccante Luka Romero (all’Almeria)./n/nMa quale è stato l’impatto delle operazioni di mercato invernale sul bilancio 2023/24 del Milan? Abbiamo provato a simulare l’impatto utilizzando i dati contenuti nei comunicati ufficiali dei club coinvolti nelle varie trattative e le indiscrezioni su valori e stipendi riportati dai principali organi di informazione. Tutti i conti, per semplicità di calcolo, simulano l’impatto considerando mezza stagione, a prescindere dalla data di arrivo o cessione dei calciatori all’interno della finestra di mercato invernale./nCome detto, le operazioni in entrata sono state due: il centrale Matteo Gabbia (di ritorno dopo un prestito di sei mesi) e il laterale Filippo Terracciano (a titolo definitivo dal Verona). Il laterale è un giovane prospetto e il Milan ha voluto assicurarselo nonostante la presenza di due terzini destri in rosa (potenzialmente tre, considerando anche l’infortunato Kalulu)./n /n /n/nSecondo le stime di Calcio e Finanza le operazioni in entrata, tra ammortamento del calciatore acquistato a titolo definitivo e il rientro di Gabbia dal prestito (compresi i due stipendi lordi), dovrebbero tradursi in maggiori costi per poco meno di 2,2 milioni di euro. Vediamo ora come questi maggiori costi dovrebbero essere stati compensati dalle operazioni in uscita./nPer quanto riguarda invece le operazioni in uscita, come detto sono quattro le operazioni concluse. Due quelle a titolo definitivo (Messias era già al Genoa, ma è scattato l’obbligo di riscatto) e altrettante quelle a titolo temporaneo, con due giovani calciatori arrivati in estate che sono andati a fare esperienza, con l’obiettivo di giocare titolari./nLe operazioni in uscita dovrebbero avere, secondo le stime di Calcio e Finanza, un impatto positivo per quasi 7,4 milioni di euro sul bilancio 2023/24./n/n /nTra entrate e uscite, dunque, l’impatto sul bilancio 2023/24 del calciomercato invernale concluso dal Milan dovrebbe tradursi secondo le stime in un impatto positivo per 5,2 milioni di euro circa./n/n /nConsiderando invece il solo saldo tra entrate e uscite per quanto riguarda i cartellini (solo le operazioni a titolo definitivo), la sessione di mercato per il Milan vede un saldo positivo di 3 milioni di euro./n /n",
      "date": "Gio, 1 Feb 2024",
      "url": "https://www.calcioefinanza.it/2024/02/01/quanto-ha-speso-milan-sul-mercato-invernale/",
      "author": "MARCO SACCHI",
      "imgLink": "https://www.calcioefinanza.it/wp-content/uploads/2024/02/ac-milan-v-atalanta-bc-quarter-final-coppa-italia-1.webp"
    },
    {
      "id": "0.6095540185353681",
      "title": "Serie A, ricavi record nel 2022/23: ma i costi non frenano e i conti restano in rosso",
      "excerpt": "I bilanci dei club nella Serie A: negli ultimi cinque esercizi le società hanno accumulato perdite complessive pari a 3,4 miliardi di euro.",
      "body": "Qual è lo stato di salute della Serie A a livello economico? Il paziente nel 2022/23 è migliorato, con ricavi che raggiungono un nuovo record e la perdita aggregata che cala ancora ma senza raggiungere i livelli toccati prima della pandemia legata al Covid-19. È questo il dato di trend che emerge dall’analisi di Calcio e Finanza, nei dati raccolti ed elaborati sui bilanci dei club che hanno preso parte al massimo campionato di calcio italiano nelle ultime 5 stagioni./nIl risultato netto aggregato della Serie A nel 2022/2023 è stato negativo per 441 milioni di euro, in miglioramento rispetto al rosso di 998 milioni del 2021/2022: si tratta di un rosso ancora importante, specie se paragonato al risultato della stagione 2018/2019, l’ultima prima delle restrizioni pandemiche, in cui la perdita aggregata era stata di 278 milioni di euro. Tra le squadre in Serie A nel 2022/23, sei hanno chiuso il proprio bilancio in utile e quattordici in rosso: nel 2018/19 erano state sette le società a chiudere l’esercizio con un utile e tredici in perdita, mentre nel 2021/22 solo due club avevano chiuso in utile./n/nDati su cui impatta in maniera significativa anche la crescita del fatturato. I ricavi aggregati dei 20 club di Serie A nella stagione 2022/23 hanno raggiunto quota 3,5 miliardi di euro, in aumento rispetto ai 3 miliardi del 2021/22 ma anche ai 3,4 miliardi della stagione 2018/19: mai i 20 club avevano registrato ricavi così alti a livello aggregato, considerando che il precedente record era rappresentato appunto dai 3,4 miliardi del 2018/19./n/nNonostante le tre finali nelle coppe europee nel corso del 2022/23, i ricavi da diritti audiovisivi hanno raggiunto quota 1,48 miliardi, rimanendo sostanzialmente stabili nel confronto con il pre-pandemia (+5%, ma +13% rispetto al 2021/22), mentre i ricavi da calciomercato sono stati pari a 694,2 milioni, in calo rispetto al 2018/19 (-22% ma +12% rispetto al 2021/22). A trainare invece la crescita dei ricavi aggregati sono state in particolare le attività commerciali che hanno portato incassi per 755,8 milioni di euro (+23% rispetto al 2018/19 e +20% rispetto al 2021/22) e i ricavi da stadio, che tra il ritorno del pubblico a piena capienza negli stadi e la cavalcata nelle coppe dei vari top club (con incassi record) hanno portato ricavi aggregati da biglietteria e abbonamenti per 401,8 milioni di euro (+43% rispetto al 2018/19 e +90% sul 2021/22, quando però la capienza era ancora ridotta per le limitazioni Covid)./nNel 2022/23 i ricavi da diritti audiovisivi continuano così ad essere la principale fonte di entrata dei club con un incidenza sul fatturato complessivo del 42%, in linea con il 2018/2019. Cresce invece l’incidenza dei ricavi commerciali e da gare a scapito del peso dei ricavi da calciomercato che passano dal 26% del 2018/19 al 20% del 2022/23. Una voce su cui in particolare non si vede ancora l’effetto Arabia Saudita, che ci sarà nei conti dei club legati alla stagione in corso./nAlla crescita dei ricavi fa da contraltare una crescita ancora più rapida dei costi. Partendo dai costi operativi, che per i 20 club di Serie A nella stagione 2022/23 sono stati pari a 2,87 miliardi di euro: si tratta di una cifra stabile rispetto al 2021/22, ma che rappresenta un incremento del 12% rispetto al 2018/19, quando erano stati pari a 2,57 miliardi. Una crescita trainata in particolar modo dall’aumento dei costi del personale (+8%) e degli altri costi (+24%), con il costo del personale che oltre ad essere una delle voci in maggior crescita resta anche la principale voce di costo per i club, con un’incidenza sui ricavi del 53%: si tratta di un impatto flessione sul 2021/2022 ma in aumento sull’anno benchmark, ovvero il 2018/2019. Resta quindi una certa difficoltà da parte delle società nell’andare a tagliare la spesa sul fronte stipendi, anche durante la pandemia e nonostante i vantaggi fiscali garantiti in questi anni dal Decreto Crescita per quanto riguarda gli stipendi di calciatori e allenatori provenienti dall’estero./nAnche guardando all’EBITDA (ovverosia la differenza tra ricavi e costi operativi,) per i 20 club che hanno preso parte alla Serie A 2022/23 il dato è in miglioramento rispetto al 2021/22, con 681 milioni rispetto ai 167 milioni del 2021/22, ma è in calo rispetto al 2018/19, quando era stato di 835 milioni, con una flessione quindi di circa il 18%./nRestano sostanzialmente stabili invece, rispetto al periodo pre-pandemia, gli ammortamenti e le svalutazioni, l’altra principale voce rilevante tra i costi considerando il peso degli ammortamenti per quanto riguarda le prestazioni sportive dei calciatori. In particolare, nel 2022/23 gli ammortamenti dei calciatori di proprietà dei 20 club di Serie A si sono attestati a 772 milioni contro gli 839 milioni del 2021/22 e i 761 milioni del 2018/19: un segnale anche del ricorso spesso a calciatori a parametro zero (che solo in caso di commissioni impattano a livello di ammortamenti) rispetto alle spese per l’acquisto dei cartellini da altre squadre./nAndando ad analizzare invece l’impatto del costo del personale e delle altre componenti legate ai calciatori (tra ammortamenti e altri oneri di gestione come costi dei prestiti) sui fatturati, i dati sono pressoché stabili rispetto al 2018/19: nei bilanci 2022/23 infatti i costi sono pari al 78% dei ricavi (2,7 miliardi su 3,5 miliardi di fatturato), rispetto al 77% dell’ultima stagione senza impatto del Covid (77%, con 2,6 miliardi di costi rispetto a 3,4 miliardi di ricavi). Il dato invece è in forte calo rispetto al 2021/22, quando l’impatto era addirittura del 98% (2,9 miliardi di costi su 3,0 miliardi di ricavi), andando di fatto a coprire con i soli costi del personale e dei calciatori l’intero fatturato dei club./nDati che quindi incidono sul risultato operativo (ovverosia la differenza tra ricavi e l’aggregato di costi operativi, ammortamenti e svalutazioni), che per il 2022/23 fa registrare un rosso di 268 milioni rispetto al rosso di 882 milioni del 2021/22 e all’EBIT aggregato negativo di circa 91 milioni nel 2018/19. Per quanto riguarda gli oneri finanziari, la necessità di cassa da parte dei club durante la pandemia ha comportato spesso il ricorso a prestiti bancari e strumenti finanziari in generale (che, come vedremo, impatterà anche a livello di indebitamento), comportando così una crescita degli oneri finanziari rispetto al 2018/19, passando da 93 a 113 milioni: tuttavia, la componente nel 2022/23 ha registrato un leggero calo rispetto al 2021/22, quando erano pari a 117 milioni. Al contrario, complici anche gli utili registrati da un numero maggiore di club, nel 2022/23 sono aumentate le imposte (pari a 59 milioni rispetto al dato sostanzialmente in pareggio aggregato nel 2021/22)./n/nIl risultato netto aggregato è stato così negativo per circa 441 milioni di euro, rispetto alla perdita di 998 milioni nel 2021/22 e a quella pre-pandemia di 278 milioni nel 2018/19. Complessivamente negli ultimi cinque esercizi i club di Serie A hanno accumulato perdite complessive pari a 3,4 miliardi di euro (683 milioni di euro in media ogni stagione). Perdite che sono state coperte da importanti ricapitalizzazioni da parte dei soci e non solo, considerando anche alcune misure proprio legate alla pandemia (come le norme sulla rivalutazione del marchio e del parco giocatori), che hanno contribuito a mantenere il patrimonio netto aggregato positivo per 455 milioni (556 milioni nel 2018/2019)./nInfine, rispetto al 2021/22 è diminuito nel 2022/23 l’indebitamento lordo, pari a 4,6 miliardi (-5%), seppur sia comunque più rispetto all’ultima stagione pre-pandemia (4,2 miliardi, una crescita del 6%). La necessità di cassa di cui sopra, come dicevamo, ha impattato anche dal punto di vista del debito, considerando che rispetto al 2018/19 sono cresciuti in particolar modo i debiti verso soci (da 275 a 607 milioni) e quelli finanziari (da 1,4 a 1,6 miliardi)./n/nInoltre, in crescita è anche l’indebitamento tributario e verso istituti di previdenza (da 282 a 736 milioni), soprattutto legato alla possibilità concessa dal governo ai club di dilazionare i propri debiti, dopo la sospensione del versamento fiscali durante la pandemia. Per quanto riguarda invece l’indebitamento finanziario netto, dato dalla somma tra i debiti finanziari e le disponibilità liquide, la cifra nei bilanci dei club di Serie A 2022/23 è pari a 1,03 miliardi, in calo rispetto al 2018/19 (1,2 miliardi) grazie all’aumento di liquidità in cassa per le società, passata da 266 a 595 milioni.",
      "date": "Ven, 2 Feb 2024",
      "url": "https://www.calcioefinanza.it/2024/02/02/bilancio-serie-a-2022-2023-fatturato-costi-stipendi-debiti/",
      "author": "MATTEO SPAZIANTE",
      "imgLink": "https://www.calcioefinanza.it/wp-content/uploads/2024/02/RomaInter20211204STA1218.jpg"
    },
    {
      "id": "0.16606242183652992",
      "title": "I Berlusconi e il Monza: quanto hanno speso per il club dal 2018",
      "excerpt": "Ecco quanto ha speso la famiglia per riportare il club in Serie A e per la sua gestione negli ultimi cinque anni, due dei quali nella massima serie.",
      "body": "Quanto hanno speso i Berlusconi per il Monza? Il mondo del calcio ha detto addio a Silvio Berlusconi ormai da quasi un anno. L’ex patron del Milan e poi proprietario del Monza si è spento nel giugno del 2023 all’ospedale San Raffaele di Milano all’età di 86 anni./nQuello di Berlusconi è un nome indissolubilmente legato alla storia del calcio, visti i successi alla guida del Milan e la rivoluzione portata nel mondo del pallone italiano e non solo. Successi che poi, dopo la cessione del club rossonero, ha portato anche al Monza: insieme al fidato braccio destro Adriano Galliani, infatti, nel 2018 ha acquistato i brianzoli, riuscendo nell’impresa di portarli per la prima volta in Serie A, dove stanno giocando per la seconda stagione consecutiva. Impresa per cui non sono mancati sicuramente gli investimenti./n/nCifre che sono cresciute anche nel 2023, come si legge nel bilancio chiuso al 31 dicembre 2023 del club brianzolo che Calcio e Finanza ha potuto consultare. Il fatturato della società è stato pari a 68,3 milioni di euro, mentre i costi sono stati pari a quota 134,3 milioni di euro. Va ricordato che l’esercizio 2023 per il Monza è stato il primo legato interamente al campionato di Serie A, perché quello al 31 dicembre 2022 comprendeva anche sei mesi di Serie B./n/nIl patrimonio netto del club al 31 dicembre 2023 era pari a 20 milioni, rispetto ai 18,2 milioni del 2022, grazie agli interventi della proprietà in termini di versamenti. Il risultato netto è stato così negativo per 60,3 milioni di euro: complessivamente, nell’era Berlusconi il Monza ha chiuso il bilancio sempre in rosso in cinque esercizi, con una perdita complessiva pari a circa 193 milioni di euro./nUno squilibrio che ha portato Fininvest a dover intervenire a livello finanziario, considerando il fabbisogno complessivo indicato pari a 66 milioni di euro. Così, sono arrivati nel corso del 2023 oltre 62 milioni come versamenti in conto capitale da parte della holding della famiglia Berlusconi, con ulteriori 17 milioni come versamenti in conto capitale il 28 marzo 2024 (quindi nell’esercizio che chiuderà il 31 dicembre 2024), per complessivi 89 milioni. Inoltre, Fininvest è presente anche a livello di conto economico: nel fatturato sono infatti presenti 10,6 milioni di ricavi per la raccolta pubblicitaria da Digitalia, concessionaria pubblicitaria di proprietà dell’azienda di Berlusconi, «a normali condizioni di mercato»./n/nComplessivamente, la spesa di Silvio Berlusconi e di Fininvest per il Monza ha superato i 267 milioni di euro. Alle cifre di cui sopra, si aggiunge infatti quanto speso dal 2018 in poi: 2,9 milioni per l’acquisto delle quote, poi investimenti a livello finanziario (tra aumenti di capitale e finanziamenti per 159,5 milioni di euro) e anche di conto economico (ricavi da Digitalia per 13,2 milioni euro). La cifra totale investita dalla famiglia Berlusconi da proprietaria del Monza è quindi pari a 192,8 milioni di euro.",
      "date": "Ven, 19 Apr 2024",
      "url": "https://www.calcioefinanza.it/2024/04/19/quanto-hanno-speso-i-berlusconi-per-il-monza/",
      "author": "MARCO SACCHI",
      "imgLink": "https://www.calcioefinanza.it/wp-content/uploads/2024/04/ac-monza-v-cagliari-serie-a-tim-e1713539437496.webp"
    },
    {
      "id": "0.28053631774309545",
      "title": "Quanto vale l’Inter? Quattro metodi di valutazione tra debiti, ricavi e calciatori",
      "excerpt": "L’analisi sui conti e le stime legate alla valutazione economica della società nerazzurra.",
      "body": "Nel maggio del 2024 per la famiglia Zhang, proprietaria dell’Inter, si giocherà una partita molto importante, forse quella con maggior valore e che determinerà il futuro della società nerazzurra. Infatti, a fine maggio scadrà (a meno di novità) ufficialmente il tempo per rimborsare il fondo Oaktree, garante del prestito da 275 milioni di euro sottoscritto nel 2021 con interessi al 12% e scadenza proprio nel maggio 2024./nTale prestito «essendo di tipo Pik, prevede l’aumento dell’esposizione in base agli interessi annui: in questa tipologia di prestito, infatti, gli interessi non vengono versati anno per anno, ma vengono accumulati nel tempo e il pagamento avviene alla scadenza del contratto di finanziamento». Nel dettaglio dei documenti consultati da Calcio e Finanza, al 31 dicembre 2022 la cifra dell’esposizione è salita a quota 329,6 milioni di euro. È dunque plausibile che la cifra alla scadenza del prestito, considerando gli interessi del 2023 e dei quattro mesi del 2024, superi ampiamente i 350 milioni./nCosa succederà se la proprietà non dovesse rimborsare il fondo entro quella data? Quali effetti per la famiglia Zhang? Quali sono i possibili scenari per il club invece? Come si configura la continuità operativa aziendale? Ci saranno ripercussioni sulla squadra? Cosa devono aspettarsi i tifosi? Sono queste solo alcune delle domande che questa analisi punta a rispondere./n/nPartiamo dagli ultimi dati di bilancio disponibile per Fc Internazionale Spa a livello consolidato. Il fatturato netto ha raggiunto quota 390 milioni di euro (in aumento da 330 milioni), anche se considerando il player trading il valore della produzione è leggermente sceso da 439 a 425 milioni (-3%). La ragione del sostanziale miglioramento del risultato netto, passato da -140 a -85 milioni, è dunque una forte riduzione dei costi per circa 70 milioni (nel dettaglio: personale -22 milioni, costi operativi -12 milioni, ammortamenti -47 milioni). Inoltre, la stagione 2022/23 è caratterizzata dal raggiungimento della finale di Champions League e dalla vittoria della Coppa Italia e della Supercoppa Italiana: risultati sportivi molto positivi che hanno permesso al club di alzare la soglia dei ricavi caratteristici, dipendendo in misura più ridotta dal player trading./n/n /nDal punto di vista patrimoniale e finanziario, l’Inter si trova a dover fronteggiare un patrimonio netto negativo, causato dalle ingenti perdite degli ultimi esercizi (parzialmente compensate dalla conversione in capitale del finanziamento soci). La possibilità di differire le perdite «a cinque anni» lascia un maggior spazio di manovra agli amministratori, anche se un sostanziale equilibrio economico è comunque da auspicare per garantire sostenibilità e continuità al club. Il rifinanziamento del debito in essere, ha portato all’emissione di un nuovo bond da 415 milioni con scadenza 2027 per: riscattare le obbligazioni in circolazione, rimborsare la revolving credit facility e pagare commissioni e spese. Il rendimento è del 6,75%, in aumento sensibile rispetto al 4,875%./n/nI conti del bilancio consolidato di FC Internazionale presentano uno squilibrio a livello di componenti economiche: i ricavi caratteristici, infatti, non sono sufficienti nemmeno a pareggiare i costi operativi lasciando alla leva del player trading «l’onere» di compensare ammortamenti e oneri finanziari. Per questo motivo dal 2020 a oggi sono state accumulate perdite per oltre mezzo miliardo di euro nonostante plusvalenze da cessione giocatori per 200 milioni./nL’impatto della pandemia Covid-19 non è certamente marginale in questa fotografia negativa, ma come per altri importanti club di Serie A, il modello di business resta comunque fortemente sbilanciato e non sostenibile, almeno nel breve periodo. Durante l’estate del 2023, per garantire la continuità aziendale sono risultate essenziali le cessioni di Brozovic e Onana, oltre all’ulteriore rateizzazione del versamento delle ritenute concessa dalla Legge di Bilancio. A prescindere dall’andamento europeo dei nerazzurri nella stagione 2023/24, anche durante la prossima campagna di trasferimenti estiva è facilmente ipotizzabile qualche cessione illustre: risultati eccezionalmente positivi, come la finale raggiunta nel 2022/23 potrebbero ridurre il numero e/o la magnitudo dei giocatori ceduti. Nel prevedibile futuro, infine, è attesa la generazione di perdite con conseguente cash burning./nIl punto di partenza per ogni valutazione è rappresentato dall’elaborazione dei documenti fondamentali di bilancio (conto economico, stato patrimoniale, rendiconto finanziario). Ai dati storici per il 2022 e il 2023, sono stati simulati i risultati per gli esercizi in chiusura al 30 giugno 2024, 2025 e 2026. Sono state effettuate delle stime con riferimento alle principali voci di bilancio, considerando il 2022/23 un esercizio più che positivo per quanto riguarda i ricavi da stadio e TV, mentre i ricavi commerciali sono stati depressi dalla chiusura anticipata dell’accordo con Digitalbits./nÈ stato elaborato un conto economico «prudente» nei numeri e «ambizioso» nell’implementazione, volto a riportare i risultati reddituali in territorio positivo: come noto, tuttavia, risultati e spesa sono direttamente correlati in quanto è contro intuitivo pensare di «vincere di più spendendo meno»./nPrevedendo pertanto dei ricavi stabili, se non migliorativi nelle poste caratteristiche, il grosso focus per gli amministratori sarà quello di ottenere risultati sportivi simili a quanto avviene oggi, pur con una riduzione del costo aggregato della rosa: l’Inter dovrà dunque limitare il monte ingaggi e ridurre gli investimenti, disinvestendo in misura notevolmente maggiore a quanto sarà acquistato. In sostanza la priorità dovrà essere focalizzata sulla valorizzazione dei giovani e sulla «firma» di parametri zero adatti al progetto tecnico e sinergici nella costruzione della rosa a disposizione dell’allenatore./n/nI dati evidenziano la necessità di «fermare» il trend legato alle perdite di esercizio, in modo da provare a migliorare il patrimonio netto (negativo) senza dover ricorrere, nel breve periodo, a nuovi finanziamenti soci da convertire in capitale o, addirittura, a non dover procedere con nuovi aumenti di capitale veri e propri. La società dovrà necessariamente iniziare a produrre «cassa» in quanto il solo costo finanziario legato al nuovo bond da 415 milioni si aggira attorno ai 30 milioni annui: tale prestito sarà poi da rimborsare nel 2027 (o rinegoziare). La difficoltà sarà preservare un alto livello di competitività sportiva, migliorando i conti./n/nIl piano, per essere sostenibile (per poi poter procedere con una valutazione congrua dell’attività), è volutamente «prudente» dal punto di vista dello sviluppo dei ricavi e della crescita, ma «sfidante» per quanto riguarda le risorse a disposizione degli amministratori nel corso del prossimo triennio. L’obiettivo minimo di 75-80 milioni di plusvalenze annue resta un obiettivo eccezionalmente difficile (tuttavia già praticamente raggiunto nel 2023/24 per effetto delle cessioni di Onana e Brozovic) e difficilmente ripetibile nelle prossime stagioni se non rinunciando a qualche «gioiello della corona»./nAllo stesso tempo, il livello tecnico del progetto sportivo deve continuare a essere di eccellenza in Europa, garantendo alla compagine nerazzurra l’approdo nella top-8 della massima competizione continentale: disinvestire, perdendo dunque ipoteticamente i migliori giocatori, acquistando giocatori a parametro zero e valorizzando i giovani sarà la sfida nonché prerogativa del club di Zhang./nPur indicando il 2026 come ultimo esercizio di simulazione dei risultati economici, l’attenzione non deve essere distolta dal 2027, anno in cui l’attuale bond da 415 milioni scadrà e dovrà essere rinegoziato e/o estinto: l’aggravio dei costi derivanti dai debiti finanziari (oggi circa 40 milioni all’anno complessivi) è un vulnus molto ingombrante all’interno del conto economico dei nerazzurri. Vi è pertanto la necessità di generare sia utili sia «cassa», in modo da puntare al riequilibrio dei conti societari in un orizzonte temporale di 5 anni./nLa valutazione di un’azienda può essere realizzata con finalità differenti, dalle quali scaturiscono diverse nozioni di valore. In particolare quando si affronta il tema della creazione di valore e della sua misurazione si contrappongono due visioni principali:/nPREZZO E VALORE COINCIDONO?/nI concetti di valore e prezzo sono simili ma non coincidenti in virtù dello stesso processo di misurazione del valore. Diversi motivi rendono insradicabile la soggettività:/nÈ il contesto di riferimento ad agire come abilitatore di valutazioni complessive e non meramente soggettive, in quanto a operazioni differenti devono essere associate valutazioni diverse. Ad esempio, la stessa valutazione di un’azienda può essere fatta secondo logiche differenti a seconda della tipologia: una vendita a operatore del settore è diversa da una scissione, così come una joint-venture presuppone una diversa valutazione rispetto a una fondo di PE etc./nI metodi utilizzati sono quattro e vengono allineati per creare un c.d. «football field» di valori che possano rendere quanto più oggettivo e comparabile possibile il range della valutazione economica. Con valutazione economica si fa riferimento al valore di Equity Value, ossia il valore di mercato del patrimonio netto (pari al prezzo di acquisizione nel caso di acquisizioni totalitarie), da non confondersi con Enterprise Value, letteralmente, il “valore dell’impresa”, ossia il valore di mercato delle attività, pari alla somma dell’equity value e dell’indebitamento finanziario netto (debiti finanziari totali – liquidità)./nPer quanto riguarda il metodo dei multipli i dati, la fonte è rappresentata dal provider Infront Analytics. Per l’elaborazione della stima secondo il metodo patrimoniale, il punto di partenza è determinato dai valori contenuti nel sito transfermarkt.com, rielaborati e pesati secondo alcuni parametri chiave (es. lunghezza contratto, età giocatore etc.) che ne rettificano il valore. La stima effettuata è migliorativa rispetto a transfermarkt stesso (che valuta la rosa 590 milioni) e il sito CIES (valore pari a 630 milioni). Viene applicato un ulteriore +10% legato alle possibilità di monetizzazione dei calciatori delle giovanili. Infine, non è applicato il c.d. «liquidity premium», ossia lo sconto applicato al valore delle società non quotate e appartenenti al mercato delle azioni private (spesso poco liquido). Tale valore è ~ pari al 20%./nL’equity value calcolato utilizzando il metodo dei multipli su EBIT e P/E non è ritenuto accettabile in quanto negativo o poco significativo.\nViceversa, il metodo dei multipli su fatturato netto e su EBITDA è ritenuto significativo: l’anno base è il 2023/24 in quanto «media» tra anni di ricavi caratteristici più ridotti (c.d. «normalizzati») ed elevate plusvalenze e/o il contrario./n/nTale simulazione ipotizza però che, in considerazione della necessità di rendere sostenibile il business, per la società si renderà necessario mantenere «alto» il livello delle competitività sportiva, pur considerando cessioni importanti e/o una forte contrazione del costo della rosa, come già visto nelle ipotesi di cui alle slide precedenti. I valori calcolati attraverso l’utilizzo dei multipli EV/EBITDA e EV/REVENUES sono invece accettabili in quanto producono dei valori significativi. Il valore dell’Equity Value risulta essere compreso tra 580-610 milioni di euro./nDisponendo di un piano industriale prospettico della Società, è stato attualizzato il FCFF del periodo 2022-2026. Il flusso di cassa perpetuo TV (Terminal Value), successivo al periodo di previsione analitica, è stato calcolato:/nI valori così calcolati sono considerati non accettabili in quanto l’attualizzazione dei flussi di cassa (FCFF), comprensivi di Terminal Value (TV) produce dei valori di Enterprise Value (EV) sempre negativi oppure un Equity Value compreso in un range vicino allo 0 e, per definizione, dunque non accettabile perché non verosimile./nI metodi patrimoniali mirano a stimare il valore corrente di mercato (fair market value) e/o il costo di rimpiazzo (replacement cost) delle attività a disposizione dell’azienda. Il potenziale acquirente, indipendentemente dalle motivazioni che lo portano a valutare l’acquisizione delle quote della società, si «troverà a disposizione» un insieme di attività che rendono possibile l’esercizio del business./nParliamo dei diritti pluriennali alle prestazioni dei calciatori, siano essi appartenenti alla prima squadra o alle giovanili. Per la stima sono stati usati due indicatori: il valore di mercato (transfermarkt) e il valore parametrico derivante dall’elaborazione del valore di mercato per un coefficiente che sintetizza i parametri chiave./n/nI valori così calcolati generano un Enterprise Value di 811 milioni, generato dai 737 milioni del calcolo a lato più il valore delle giovanili e dei giocatori in prestito (circa 74 milioni). L’Equity Value, togliendo il costo sostenuto per ottenere i beni, è di 596 milioni./nIl metodo studiato da Tom Markham prevede il calcolo dell’Equity Value attraverso la seguente formula:/n/nI valori così calcolati generano un Equity Value potenziale di 551 milioni, considerando il bilancio in chiusura al 30/06/24 (quindi ancora in proiezione) come una proxy di un esercizio «mediamente» influenzato da ricavi sportivi e plusvalenze./n/nIl grafico riporta l’Equity Value di FC Internazionale ottenuto dall’applicazione dei diversi metodi di valutazione precedentemente descritti:/n/nNon è stato altresì possibile procedere con la valutazione attraverso il metodo finanziario, in quanti i flussi di cassa delle società calcistiche sono spesso negativi e/o sovra o sottostimano investimenti che andrebbero normalizzati./nNel caso in oggetto, il metodo dei multipli attribuisce un’adeguata valorizzazione delle potenzialità di sviluppo e il Patrimoniale meglio rappresenta il valore dell’asset principale ovverosia il parco calciatori. Il metodo di Markham, invece, funge da «metodo di controllo» essendo un metodo misto tra i due. Il valore del capitale economico (Equity Value) risulta essere compreso tra 550 e 610 milioni con un valore centrale di 585 milioni. Pertanto, una valutazione congrua, ponderando le risultanze dei vari metodi di calcolo oscillerà attorno al suddetto valore./nLa valutazione complessiva della società FC Internazionale SPA è inferiore a 1 miliardo di euro di Enterprise Value: considerando la PFN negativa per circa 350 milioni e l’Equity Value pari a 585 milioni come calcolato in base ai dati di cui sopra, si arriva sopra i 930 milioni di euro. Il valore riflette delle forti e sfidanti ipotesi di sviluppo sostenibile del piano industriale, tale assunzione viene però bilanciata dal mancato inserimento di un’eventuale rivalutazione del brand./nCome emerso dal bilancio consolidato al 30/06/2023, gli stessi amministratori hanno verbalizzato che «nel prevedibile futuro, la generazione di perdite ed il conseguente assorbimento di cassa, soprattutto con riferimento alla gestione caratteristica, caratterizzata da un elevato fabbisogno di cassa operativo e finanziario (…), il presupposto della continuità aziendale (è garantito) dall’apporto di ulteriori risorse finanziarie attese da parte dell’Azionista di Riferimento (Suning) tramite Grand Tower SARL»./nPertanto non è possibile pensare a una strategia aggressiva di sviluppo nel breve periodo, anche perché se dal punto di vista commerciale e dello stadio ci sono ampi margini di miglioramento, i risultati sportivi sono difficilmente migliorabili se non attraverso la vittoria della Champions League o il mantenimento dello stesso livello di performance, ma con la riduzione del costo del fattore lavoro.",
      "date": "Mer, 21 Feb 2024",
      "url": "https://www.calcioefinanza.it/2024/02/21/quanto-vale-inter-valore-economico-societa-cessione/",
      "author": "LARRY NEWPORT",
      "imgLink": "https://www.calcioefinanza.it/wp-content/uploads/2024/01/topshot-fbl-ita-super-cup-napoli-inter.webp"
    },
    {
      "id": "0.13243689603781258",
      "title": "Dalla Serie C a oggi: la storia economica del Napoli dell'era De Laurentiis e l’impatto dello scudetto",
      "excerpt": "La gestione economica del club partenopeo dal 2004 ad oggi: tra ricavi e costi, la storia del club dalla Serie C allo storico terzo scudetto, 33 anni dopo l’ultimo firmato Maradona.",
      "body": "Fabrizio Vettosi, managing director di Vsl Club Spa Investment & Advisory nonché uno dei banchieri di investimento più apprezzati sul mercato italiano, ha esaminato in maniera accurata la storia economica del Napoli dal 2004 ad oggi, ovvero gli anni dell’era De Laurentiis, in cui i partenopei sono passati dalla Serie C allo storico terzo scudetto del club./nUna gestione, quella di De Laurentiis, in cui l’equilibrio economico-finanziario è sempre stato al centro. Dal ritorno in Serie A il Napoli ha registrato ricavi medi annuali ricorrenti (a prescindere quindi dalle plusvalenze) pari a circa 155 milioni di euro, con una media dei ricavi annui complessivi attestatasi sui 192 milioni di euro. Ricavi su cui la componente diritti tv è sempre stata la voce più corposa (pari al 50% aggregato), che conferma quanto il tema sia importante per il calcio italiano. Inoltre, per il Napoli il tema plusvalenze va inquadrato in termini di fattore “integrativo” per quanto riguarda il flusso di cassa, e non un elemento decisivo a differenza di quanto avviene per altri club./n/nPiù che sui ricavi in quanto tali, la leva cruciale in questi anni è rappresentata dalla gestione dell’area tecnica, proprio dove il patron del Napoli ha puntato maggiormente sull’attenzione e sull’equilibrio. Tanto che i costi operativi dell’area sportiva sono diminuiti negli ultimi anni, passando dai 192 milioni del 2021/22 a 153 milioni nel 2022/23. Con un impatto anche sul Margine Operativo Lordo al netto delle plusvalenze, che è tornato in area positiva proprio nella scorsa stagione. In tal senso, quindi, l’attenzione ai costi e la crescita dei ricavi ricorrenti ha portato ad un minore impatto sui conti delle componenti eccezionali, come appunto il calciomercato./nAnche perché la storia del Napoli a livello economico dimostra che per mantenere l’equilibrio finanziario, il costo del personale dell’area sportiva debba essere inferiore al valore dell’80% dei ricavi, mentre per un conseguire un adeguato equilibrio economico (che quindi consenta di continuare ad investire per competere in campo), questo rapporto debba essere inferiore al 50%./nAnche perché gli investimenti non sono comunque mancati, tanto da mantenersi sempre al di sopra o al livello degli ammortamenti. A dimostrazione che il Napoli ha mantenuto sempre adeguata la sua rosa assicurandone la capacità competitiva attraverso l’equilibrio economico-finanziario. Così il club nell’era De Laurentiis ha investito circa 1,074 miliardi di euro nei calciatori, a fronte di un cash-flow generato pari a 1,201 miliardi di euro (di cui il 50% operativo e il 50% dalle plusvalenze): significa che oltre il 95% delle risorse finanziarie prodotte è stata investita in calciatori. Una capacità di generare cassa che incide anche in termini di Posizione Finanziaria Netta, pari a circa 117 milioni al 30 giugno 2023./nNell’analisi, inoltre, si guarda anche all’attualità, ovverosia alla stagione in corso e alle stime legate al bilancio che chiuderà al prossimo 30 giugno 2024. Una stagione in cui dovrebbero leggermente lievitare i costi considerando l’andamento non positivo in campo della squadra ed il sovrapporsi del costo per tre staff tecnici che si sono avvicendati nel corso della stagione corrente, nonché un leggero impatto sui Ricavi da stadio (una partita di Champions in meno) e commerciali, ma in ogni caso tali da non compromettere la realizzazione di un consistente MOL ricorrente (al netto delle plusvalenze) stimato in circa 80/90 mil., mentre la Posizione Finanziaria Netta attiva dovrebbe assestarsi sotto i 200 milioni.",
      "date": "Mer, 3 Apr 2024",
      "url": "https://www.calcioefinanza.it/2024/04/03/analisi-bilancio-napoli-de-laurentiis/",
      "author": "REDAZIONE",
      "imgLink": "https://www.calcioefinanza.it/wp-content/uploads/2023/06/de-laurentiis.webp"
    },
    {
      "id": "0.22378084906813206",
      "title": "Gli investimenti nordamericani nel calcio italiano: quasi 4 miliardi spesi dalle attuali proprietà",
      "excerpt": "Cresce il peso degli investitori da USA e Canada nel calcio europeo: oggi in Italia 12 società professionistiche sono nelle mani nordamericane.",
      "body": "Il calcio europeo è sempre più in stile USA. Negli ultimi anni infatti è cresciuto il peso degli investimenti nordamericani nel mondo del pallone nel vecchio continente e anche in Italia non sono mancate operazioni con investitori da USA e Canada./nSecondo una analisi di Calcio e Finanza, infatti, dal 2020 al 2023 sono state complessivamente 113 le acquisizioni di club di prima divisione in tutta Europa: di queste, 25 (pari al 22%) sono state realizzate da investitori nordamericani, con una percentuale invece pari al 52% di investitori della stessa nazione del club acquistato e il 26% di investitori dal resto del mondo./n/nOperazioni che hanno portato ad un quadro in cui sono molte le proprietà di squadre in mano ad aziende o imprenditori statunitensi o canadesi. In particolare, analizzando i principali campionati d’Europa (esclusa la Bundesliga viste le regole di governance per i club tedeschi), emerge come 20 dei 78 club di Premier League, Liga, Ligue 1 e Serie A siano gestite da proprietà nordamericane, pari cioè al 26% del totale: il 54% è in mano invece ad azionisti di maggioranza della stessa nazione del club e il 20% fa infine riferimento a soci provenienti dal resto del mondo./nNon stupisce, quindi, ad esempio che tra le 10 principali operazioni di acquisizione di club calcistici, ben otto facciano riferimento ad azionisti statunitensi, con solo il passaggio del Milan da Berlusconi a Yonghong Li e quello del Newcastle da Mike Ashley al fondo saudita PIF a non essere legate al mondo nordamericano./nGuardando in particolare all’Italia, sono 13 le società professionistiche con proprietà statunitensi:/nPerché la scelta di investire in Italia? Le motivazioni sono le più diverse: dal valore storico del calcio italiano all’estero al valore affettivo degli investitori verso l’Italia (magari per le origini italiane come nel caso di Rocco Commisso), oltre all’aspetto più imprenditoriale ovverosia i costi di acquisizione minore rispetto ai competitori ad esempio in Premier League e i potenziali margini di sviluppo per la crescita del sistema italiano, che potrebbe così portare ad un aumento dei potenziali guadagni. Senza dimenticare una questione che ha riguardato da vicino molti di questi investimenti, ovverosia l’aspetto infrastrutturale./nProprietà che tra acquisizione del club e versamenti successivi nelle casse societarie non hanno fatto mancare gli investimenti in questi anni. In particolare, infatti, per acquistare le società la spesa è stata di complessivi 1,7 miliardi di euro, così distribuita:/n/n /nLe spese invece successive per la gestione societaria sono state le seguenti:/n/nGli investimenti complessivi quindi sono stati pari a 3,7 miliardi di euro:/n/n ",
      "date": "Mer, 1 Mag 2024",
      "url": "https://www.calcioefinanza.it/2024/05/01/investimenti-nordamericani-calcio-italiano-redbird-commisso-friedkin/",
      "author": "REDAZIONE",
      "imgLink": "https://www.calcioefinanza.it/wp-content/uploads/2024/04/commisso.webp"
    },
    {
      "id": "0.8586057270490259",
      "title": "Le spese di Mapei per il Sassuolo: oltre 350 milioni da quando è in Serie A",
      "excerpt": "La proprietà non ha fatto mancare gli investimenti per il club neroverde negli ultimi dieci anni: ecco le cifre.",
      "body": "Qual è il peso di Mapei per il Sassuolo? La proprietà pesa per poco più del 20% dei ricavi e non solo: l’impatto di Mapei sui conti del club neroverde vale oltre 350 milioni di euro nelle ultime dieci stagioni tra versamenti e ricavi per quanto riguarda la sponsorizzazione./ntornando in rosso dopo l’utile fatto registrare nel 2022. Il club neroverde ha infatti registrato un risultato netto negativo per 7 milioni di euro, dopo il segno positivo a +1,4 milioni fatto registrare nel 2022. Nell’esercizio al 31 dicembre 2023, il fatturato della società emiliana è cresciuto leggermente a 140,2 milioni, spinto dalle plusvalenze e dalla sponsorizzazione di Mapei (proprietaria del club), mentre i costi sono stati pari a quota 142,9 milioni di euro. Conti su cui il peso della proprietà è stato fondamentale, oltre al calciomercato./n/nNel dettaglio, infatti, i contributi di Mapei a conto economico negli ultimi dieci esercizi sono stati pari a 234,7 milioni di euro, tra la sponsorizzazione di maglia e i ricavi pubblicitari. In particolare, nelle ultime stagioni i ricavi sono stati pari a 23 milioni, di cui 18 milioni per la sponsorizzazione a 5 milioni per i ricavi pubblicitari. Le entrate da Mapei hanno contribuito per il 21,3% sui conti del Sassuolo nelle ultime dieci stagioni, per un totale appunto di 234,7 milioni su fatturato di 1,1 miliardi di euro. Si va dal massimo del 2014 (37,1%) al minimo dell’ultima annata (16,4%), legati anche alla crescita dei ricavi da diritti tv e degli incassi da plusvalenze./n/nRicavi a cui si aggiungono anche gli altri versamenti: da Mapei sono infatti arrivati 116,4 milioni tra finanziamenti, aumenti di capitale e versamenti in conto capitale, con un massimo di 40 milioni nel corso del 2019, oltre all’accordo di cash-pooling con la controllante. Gli investimenti di Mapei per il Sassuolo nelle ultime dieci stagioni ammontano così complessivamente a 351,1 milioni di euro, annate in cui il club neroverde ha registrato una perdita aggregata di 20,8 milioni.",
      "date": "Lun, 22 Apr 2024",
      "url": "https://www.calcioefinanza.it/2024/04/22/quanto-ha-speso-mapei-sassuolo-milioni-ricavi/",
      "author": "MATTEO SPAZIANTE",
      "imgLink": "https://www.calcioefinanza.it/wp-content/uploads/2024/04/us-sassuolo-v-us-lecce-serie-a-tim-scaled.jpg"
    },
    {
      "id": "0.5926123903880335",
      "title": "Le spese di Cairo per il Torino: al club oltre 120 milioni in 18 anni",
      "excerpt": "Il portafoglio del patron granata si è riaperto nel 2022 per il club: nuovi versamenti arrivati anche nel corso del 2023.",
      "body": "Quanto ha speso Cairo per il Torino? Il portafoglio di Urbano Cairo per il Torino è tornato a riaprirsi negli ultimi due anni. Sia nel 2022 che nel 2023 infatti sono arrivati nuovi versamenti dalla holding del numero uno anche di RCS, dopo aver riaperto ai debiti finanziari verso le banche negli anni precedenti. Il bilancio relativo allo scorso anno si è chiuso con un rosso di 9,6 milioni di euro e ricavi che hanno superato di poco i 100 milioni./nPer diverse stagioni, il Torino non ha avuto necessità di liquidità da terzi a livello di cassa negli ultimi anni. Tuttavia, tra il 2020 e il 2021, complice anche la pandemia legata al Covid, il club granata ha sottoscritto due diversi contratti di finanziamento per un totale di 30 milioni di euro, di cui uno con MPS Capital Service (per 15 milioni) e uno con Ubi Banca, Banco BPM, ICS e MPS Capital Service (per ulteriori 15 milioni)./n/nA livello di cassa, ulteriori versamenti sono diventati necessari anche nel 2022: così, nel marzo dello scorso anno il Torino ha sottoscritto un ulteriore finanziamento da 20 milioni con Banco BPM e ICS, ma soprattutto sono arrivati 6,5 milioni come finanziamento dalla controllante UT Communications Spa, la holding del patron Urbano Cairo.Una situazione ripetutasi anche nel corso del 2023. “In data 27 settembre 2023 è stato erogato dalla controllante UT Communications Spa un finanziamento di 10 milioni di euro”, si legge nel bilancio del club granata, con scadenza al 30 giugno 2025 e interesse fisso pari al 3,8% su base annua, che ha portato a interessi passivi per 98mila euro nel 2023./nEra dal 2012 che la UT Communications non interveniva a livello di versamenti per il club granata, seppur in questi anni una quota di ricavi sia arrivata comunque dalla società guidata da Cairo. Nel dettaglio, infatti, in termini di ricavi in conto economico nell’era Cairo dalla proprietà sono arrivati complessivamente 4,4 milioni di euro, pari al 3% del fatturato aggregato del Torino (toccando il picco massimo proprio nel 2023 con 4,6 milioni di euro). Fatturato che dal 2005 a oggi ha superato nel complesso gli 1,3 miliardi di euro di ricavi./n/nPer quanto riguarda i versamenti, dal 2005 ad oggi la proprietà ha versato nel club complessivi 78,7 milioni di euro, di cui tuttavia 55,7 milioni tra il 2005 e il 2012 (con un massimo di 21 milioni di euro nel 2010) prima che, come detto, Cairo aprisse nuovamente il portafoglio nel 2022 e nel 2023 versando 16,5 milioni complessivi./nTra sponsorizzazioni e versamenti nelle casse, quindi, la spesa di Cairo in questi anni è stata pari a 123,1 milioni di euro, con una media di circa 4,4 milioni di euro annui.",
      "date": "Lun, 22 Apr 2024",
      "url": "https://www.calcioefinanza.it/2024/04/22/quanto-ha-speso-cairo-torino-120-milioni/",
      "author": "MATTEO SPAZIANTE",
      "imgLink": "https://www.calcioefinanza.it/wp-content/uploads/2023/04/torino-fc-v-us-sassuolo-serie-a.webp"
    },
    {
      "id": "0.6215565093206683",
      "title": "I top 5 campionati d’Europa valgono 24 miliardi in ricavi: ma i bilanci restano in rosso",
      "excerpt": "Migliorano i conti per i principali tornei continentali: tutte le cifre tra fatturati e costi.",
      "body": "I ricavi crescono ad una velocità quasi doppia rispetto ai costi, ma per i top club d’Europa i conti rimangono ancora in rosso. Sono questi i dati che emergono dall’analisi di Calcio e Finanza sui bilanci delle 98 società che nella stagione 2022/23 hanno partecipato alla massima divisione dei top cinque campionati d’Europa, ovverosia Premier League inglese, Liga spagnola, Bundesliga tedesca, Ligue 1 francese e Serie A italiana./nIn particolare, infatti, il quadro che emerge è di una ulteriore aumento verso l’alto delle entrate per le società, con una spinta in particolare data dai numeri record per quanto riguarda gli stadi in tutta Europa, oltre che accordi all’interno di alcune leghe per quanto riguarda la gestione dei diritti televisivi con fondi di private equity (in particolare Ligue 1 e Liga)./n/nEntrando nel dettaglio, nel corso della stagione 2022/23 i principali cinque campionati d’Europa hanno registrato ricavi per complessivi 24 miliardi di euro, di cui circa 1/3 legati alla sola Premier League inglese, con un aumento del fatturato aggregato pari al 17%. La voce tra le varie entrate è quella legata ai diritti televisivi, pari 9,2 miliardi di euro (+5% rispetto al 2021/22), seguita dai ricavi commerciali (6,2 miliardi di euro, +17% rispetto al 2021/22) e dai ricavi da gestione calciatori (3,4 miliardi di euro, +30%). In particolare, però c’è da registrare anche la creccita della voce legata ai ricavi da matchday, passati da 2 a 2,8 miliardi di euro nel corso del 2022/23 con un aumento pari al 38%./n/nRicavi che quindi nei conti della stagione 2022/23 sono cresciuti più velocemente rispetto ai costi. Le principali leghe europee hanno infatti registrato costi aggregati per 24,8 miliardi di euro, in aumento di circa il 9% rispetto ai 22,8 miliardi di euro della stagione 2021/22. A trainare l’aumento sono stati in particolare i costi operativi (tra cui rientrano ad esempio anche le spese per gli agenti), passati da 5,6 a 6,7 miliardi di euro (+20%), mentre la crescita è stata ridotta per quanto riguarda i costi del personale (da 12 a 12,9 miliardi di euro, +8%), con ammortamenti stabili tra le due stagioni (+0,5%, passando da 5,21 a 5,24 miliardi di euro)./nCon un aumento maggiore dei ricavi rispetto ai costi, così, i club dei principali campionati d’Europa hanno visto dimezzarsi la perdita, che resta tuttavia corposa. Nel 2021/22 infatti il rosso aggregato per le società dei top 5 tornei continentali avevano raggiunto quota 2,5 miliardi di euro, cifra scesa a 1,2 miliardi di euro nei dati legati ai bilanci della stagione 2022/23.",
      "date": "Mer, 1 Mag 2024",
      "url": "https://www.calcioefinanza.it/2024/05/01/ricavi-calcio-europeo-bilanci-rosso/",
      "author": "MATTEO SPAZIANTE",
      "imgLink": "https://www.calcioefinanza.it/wp-content/uploads/2024/04/topshot-fbl-eur-c1-psg-barcelona-1.webp"
    },
    {
      "id": "0.707210657351141",
      "title": "Bilanci a confronto: tutti i conti dei club nei top 5 campionati d'Europa",
      "excerpt": "La Premier League domina nei ricavi, ma è anche la lega con il rosso maggiore: ecco tutti i conti a confronto.",
      "body": "Quanto incassano i club della ricchissima Premier League? E quanta differenza c’è tra la Serie A e le altre migliori leghe europee in termini economici? Nelle scorse settimane tutte le società dei cinque principali campionati d’Europa hanno depositato i propri bilanci per quanto riguarda la stagione 2022/23: Calcio e Finanza ha così fatto il punto sui conti delle 98 società che nella scorsa annata hanno partecipato alle massime divisioni continentali./nIl quadro che ne emerge conferma il dominio della Premier League in termini di ricavi, anche se allo stesso modo le società inglesi sono anche quelle che spendono di più e che hanno i bilanci maggiormente in rosso. Partendo dunque dal fatturato, i club d’oltremanica nella stagione 2022/23 hanno registrato ricavi aggregati pari a 8,1 miliardi di euro, poco più di una volta e mezza rispetto ai 4,9 miliardi della Liga spagnola (su cui però pesano oltre 600 milioni derivanti dall’accordo con CVC) e ai 4,4 miliardi della Bundesliga tedesca. Un divario imponente: basti considerare ad esempio che i ricavi di Liga e Bundesliga valgono, se sommati, circa 9,3 miliardi rispetto agli 8,1 miliardi della sola Premier. Più indietro, invece, troviamo la Serie A con 3,5 miliardi e la Ligue 1 con soli 2,9 miliardi./n/nRispetto al 2021/22, in termini di crescita tuttavia è la stessa Ligue 1 che ha visto crescere maggiormente il fatturato facendo segnare un +24,5% grazie soprattutto all’impatto dell’operazione con CVC: a seguire troviamo la Bundesliga (+23%), la Serie A (+18%), la Premier (+14%) e la Liga (+13%).  In particolare, il dominio della Premier League è soprattutto nei diritti televisivi, che hanno portato nelle casse dei club inglesi 3,7 miliardi di euro complessivi, cifra superiore all’intero fatturato di Serie A e Ligue 1. Un primato inglese confermato anche nei ricavi da stadio (1 miliardo) e nei ricavi commerciali (2,2 miliardi)./nLe squadre inglese dominano anche da un punto di vista dei costi. Le 20 società d’oltremanica nel 2022/23 hanno infatti registrato costi per 8,7 miliardi di euro, poco più di una volta e mezza rispetto ai 4,6 miliardi della Liga e ai 4,4 miliardi della Bundesliga tedesca. Anche per quanto riguarda le spese, più indietro troviamo Serie A (3,8 miliardi) e Ligue 1 (3,5 miliardi). In termini di aumento rispetto al 2021/22 è la Bundesliga ad essere davanti a tutte, con una crescita dei costi pari al 16% (mentre i ricavi sono saliti del 23%), anche più della Premier League che ha fatto segnare un +15% (rispetto al +14% dei ricavi). Aumento più contenuto invece per Liga (+7,5%) e la Ligue 1 (+4,1%), mentre la Serie A è l’unica ad aver registrato costi in diminuzione (-2,6%)./nLa voce maggiore resta quella legata ai costi del personale: in Premier League in particolare i costi per gli stipendi sono stati pari a 4,7 miliardi di euro, maggiore rispetto alla somma dei costi in tutti gli altri campionati, rispetto ai 2,5 miliardi della Liga, gli 1,9 miliardi della Bundesliga, gli 1,8 miliardi della Serie A e della Ligue 1. Da un punto di vista degli ammortamenti, invece, le società inglesi hanno registrato costi per 2 miliardi di euro, rispetto agli 855 milioni della Bundesliga, ai 772 milioni della Serie A, ai 537 milioni della Liga e ai 474 milioni della Ligue 1. In termini percentuali, la Serie A ha speso circa il 75% dei suoi ricavi tra stipendi e ammortamenti: fanno peggio solo Ligue 1 (82%) e Premier League (77%), mentre la Bundesliga si ferma al 64% e la Liga addirittura al 62%./nPer quanto riguarda il risultato netto, infine, chi ha fatto registrare la perdita maggiore è la Premier League, con un rosso aggregato pari a 827 milioni di euro: si tratta dell’unica lega che ha visto peggiorare i conti rispetto al 2021/22, in cui avevano chiuso a -651 milioni. A seguire c’è invece la Serie A, con un rosso aggregato di 441 milioni, più che dimezzato rispetto al -998 milioni della stagione precedente. L’ultima a chiudere in rosso è la Ligue 1 con -273 milioni (-581 milioni nel 2021/22), mentre Bundesliga e Liga hanno chiuso con un utile aggregato rispettivamente di 44 e 260 milioni di euro./n/n ",
      "date": "Mer, 1 Mag 2024",
      "url": "https://www.calcioefinanza.it/2024/05/01/bilanci-squadre-calcio-2022-2023-europa-campionati/",
      "author": "MATTEO SPAZIANTE",
      "imgLink": "https://www.calcioefinanza.it/wp-content/uploads/2024/04/real-madrid-cf-v-manchester-city-quarter-final-first-leg-uefa-champions-league-2023-24-1.webp"
    },
    {
      "id": "0.003980924954761406",
      "title": "Stadi vecchi, ma avanti piano i nuovi progetti da oltre 3 miliardi: la situazione in Serie A",
      "excerpt": "Da Bologna a Firenze passando per Milan e Roma, i piani per i nuovi stadi avanti al rallentatore: lo stato dei progetti per i club di Serie A.",
      "body": "Stadi vecchi (seppur pieni) e poco redditizi, ma allo stesso tempo progetti da oltre 3 miliardi per nuovi stadi che vanno avanti a rilento. È il quadro della situazione legata agli impianti in Italia e in particolare per quanto riguarda la Serie A, come emerge in una analisi di Calcio e Finanza./nIn particolare, alla stagione 2021/22 gli stadi di Serie A avevano un età media di 61 anni, dimostrando inoltre l’inadeguatezza anche sotto altri punti di vista: il 24% aveva ancora la pista di atletica, mentre l’88% non utilizzava ancora fonti rinnovabili di energia, così come il 24% non aveva Skybox all’interno e nel 29% non erano presenti punti vendita per attività commerciali./n/nLa necessità di nuovi impianti nasce quindi dalla volontà di fornire un servizio migliore ai tifosi, andando ovviamente anche a generare maggiori entrate. Guardando ad esempio alle big, il divario rispetto ai ricavi da stadio delle rivali europee è enorme: Inter e Milan nella loro migliore stagione di sempre non hanno superato gli 80 milioni di euro, ma c’è chi come Arsenal e Tottenham incassa ben oltre i 100 milioni, senza guardare a big assolute come PSG e Barcellona che superano addirittura i 150 milioni. E gli Spurs solo dai servizi premium e hospitality guadagnano più di quanto incassano complessivamente le italiane. In generale, la media dei ricavi da gara per la Serie A nel 2022/23 è stata di 20 milioni di euro per ciascun club: peggio fa solo la Ligue 1 (14 milioni di media), mentre sopra i club italiani ci sono Premier League (50 milioni), Liga (31 milioni) e Bundesliga (30 milioni)./nSono così tanti i club, non solo in Serie A, che guardano ai progetti per i nuovi stadi. Attualmente infatti ci sono 14 progetti in fase di pianificazione e/o realizzativa, con investimenti complessivi previsti per oltre 3 miliardi di euro che potrebbero avere un potenziale impatto sul PIL pari a 4,8 miliardi e un impatto occupazionale di oltre 12mila nuovi posti di lavoro. E non solo, perché secondo le stime potrebbero portare anche più tifosi allo stadio (+3,3 milioni di spettatori stimati) con conseguente aumento dei ricavi da stadio per oltre 200 milioni complessivi./nIn particolare, l’analisi si è concentrata sui principali progetti in Serie A, da Bologna a Firenze passando per Roma e i vari piani a Milano./nPartendo da Bologna, la ristrutturazione dello stadio Dall’Ara include una nuova copertura completa e porterà la capacità a 27.000 posti (attualmente 31.000). I costi totali sono stimati in crescita a 200 milioni di euro, con 40 milioni provenienti dal Comune di Bologna e il resto da Saputo: la crescita dei costi (legata in particolare al’aumento dei costi dei materiali) sta portando la società rossoblu a valutare soluzioni alternative, tanto il club sta cercando altri investitori. Durante la ristrutturazione, inoltre, il club prevede l’uso di uno stadio temporaneo per due stagioni, al costo di 12 milioni di euro. I lavori dovrebbero iniziare nell’estate del 2025, con l’inaugurazione prevista per il 2027/28./nPassando a Firenze, lo stadio Franchi subirà una ristrutturazione completa con una nuova copertura, portando la capacità a 40.000 posti (dagli attuali 43.147). Saranno inclusi 7.000 metri quadrati per altre attività durante la settimana, insieme a due hub da 3.300 metri quadrati per cultura e spettacoli. L’investimento totale è stimato a circa 200 milioni di euro, che saranno pagati dal Comune attraverso contributi pubblici. Durante i lavori, la capacità sarà ridotta a circa 22.000 spettatori nel 2024/25, con l’ipotesi di un nuovo stadio temporaneo nel 2025/26. I lavori sono iniziati a febbraio 2024 e si prevede la loro conclusione entro il 2026./nVa avanti piano anche il progetto della Roma a Pietralata. Il nuovo impianto dovrebbe avere una capacità di circa 60.000 posti (rispetto agli attuali 67.585). L’area circostante includerà un museo, uno store, negozi, ristoranti, un’area per l’intrattenimento e una zona sportiva. L’investimento complessivo è previsto intorno a 570 milioni di euro, di cui circa 145 milioni saranno forniti sotto forma di equity dai Friedkin. Lo studio di architettura incaricato è Populous, e si stima che il nuovo stadio genererà un aumento di ricavi annui di circa 70 milioni di euro. Attualmente si attende il progetto definitivo, con l’obiettivo di inaugurare lo stadio nel 2027./nPiù complessa e intricata ancora la situazione a Milano. Il progetto per il nuovo San Siro (demolendo l’attuale e ricostruendolo nella zona circostante) sembra ormai accantonato. Al momento, così tra le opzioni si sta considerando un’ipotesi di ristrutturazione “light” dello stadio San Siro, designato lo studio Arco Associati supportato da alcuni settori politici. Questa opzione prevede l’aggiunta di un “quarto anello” tra il primo e il secondo livello per includere zone hospitality, portando la capacità complessiva a circa 70.000 spettatori. Un progetto che dipende anche dal vincolo storico imposto dalla Sovrintendenza sul secondo anello dell’attuale stadio Meazza. Si sta attendendo la sentenza del TAR sul ricorso presentato in merito a questo aspetto. Allo stesso tempo, è stata avanzata una proposta da parte di WeBuild per una ristrutturazione dello stadio, mantenendo le squadre che vi giocano attualmente a San Siro durante i lavori. Entro giugno è attesa la conclusione di uno studio di fattibilità per questo progetto./nI due club milanesi stanno così valutando le alternative. Il Milan va avanti con il suo piano nuovo stadio a San Donato Milanese con una capacità di 70.000 posti (rispetto agli attuali 75.710). Nella stessa area sarà incluso anche il quartier generale, un museo e uno store del club, insieme a un centro sportivo, un’arena/teatro da 4.000 posti, aree per ristoranti, un parco tematico e negozi, per un investimento totale previsto che supera il miliardo di euro. Lo studio di architettura incaricato è Manica. In particolare, nei vari passaggi burocratici il club ha acquisito il 90% di Sportlifecity, che a sua volta ha acquistato i terreni per circa 20 milioni di euro. Ad aprile è stata avviata la fase di accordo di programma. Si prevede di iniziare i lavori nel 2025, con l’inaugurazione programmata per il 2028/29./nL’Inter invece guarda all’area di Rozzano. Il progetto prevede un nuovo stadio con una capacità di 70.000 posti (rispetto agli attuali 75.710). Nella stessa area sarà inclusa anche la sede, un museo e uno store del club, oltre a un centro sportivo, aree per ristoranti e negozi. L’investimento previsto per questa opera è di circa un miliardo di euro, con lo studio di architettura Populous incaricato della progettazione. Attualmente è in vigore un accordo di esclusiva con una società del gruppo Cabassi per valutare la fattibilità del piano, un accordo di esclusiva che scadeva ieri ma che è stato prorogato. Secondo le tempistiche iniziali, è prevista la presentazione del progetto nel corso del 2024, con l’obiettivo di avviare i lavori nel 2025 e inaugurare lo stadio nel 2028/29.",
      "date": "Mer, 1 Mag 2024",
      "url": "https://www.calcioefinanza.it/2024/05/01/progetti-nuovi-stadi-serie-a/",
      "author": "REDAZIONE",
      "imgLink": "https://www.calcioefinanza.it/wp-content/uploads/2023/11/rendering-stadio-Franchi-3-e1699371951317.webp"
    },
    {
      "id": "0.46657273594197257",
      "title": "Real-Bayern, sfida tra due macchine da soldi: mezzo miliardo di utili in 10 anni",
      "excerpt": "Spagnoli e bavaresi si giocano stasera la finale di Champions League: un confronto tra superpotenze non solo calcistiche ma anche economiche.",
      "body": "Nell’ambito della collaborazione editoriale annunciata ieri tra Calcio e Finanza, Calciomercato.com e Goal, il primo articolo mette a confronto i dati economici di Real Madrid e Bayern Monaco verso la sfida della semifinale di ritorno di Champions League in programma stasera. /nL’aristocrazia del calcio anche a livello economico si sfida per un posto in finale di Champions League. Da un lato il Real Madrid, dall’altro il Bayern Monaco, nobiltà sportiva che diventa fattore anche nel crescere due superpotenze mondiali guardando anche ai bilanci. I numeri d’altronde parlano chiari: patrimoni netti da mezzo miliardo ciascuna, ricavi che strizzano sempre più l’occhio al miliardo, utili costanti anche durante gli anni più complicati. Il risultato finale è simile, ma le strade per arrivarci sono diverse, anche perché i contesti sono differenti./nNel ventunesimo secolo i due club sono andati a braccetto, unendo risultati sportivi a bilanci floridi. Il Bayern non è mai riuscito a colmare il divario rispetto ai rivali di stasera, anche a causa di un contesto nazionale ridotto (soprattutto per quanto riguarda il mercato dei diritti televisivi), pur essendo il simbolo della capitale economica della Baviera, cioè la regione più ricca della Nazione più ricca d’Europa, tanto che nel suo azionariato ci sono tre colossi come Adidas, Allianz e Audi che incidono anche in tema di ricavi./n/nLa differenza tra i conti delle due società quindi c’era già quasi venti anni fa, nel 2004/05 (prima stagione con dati ufficiali disponibili per il Bayern Monaco): una annata in cui il fatturato dei bavaresi era pari a 190 milioni di euro, rispetto ai 302 milioni del Real Madrid. La crescita in questi anni è stata costante per entrambe le società, così come costanti sono stati i bilanci chiusi in utile. Due mosche bianche, in un sistema che ha vissuto anche stagioni difficili soprattutto durante il periodo legato al Covid./nDa un lato il sistema calcio europeo (con la crescita dei ricavi soprattutto da diritti tv), dall’altra la capacità di rappresentare la nobiltà soprattutto a livello commerciale oltre che sportivo, ha permesso ai due club di spingere verso l’alto i rispettivi fatturati, arrivando ora ad avvicinarsi sempre più alla quota di un miliardo di ricavi nella singola stagione. Da quei dati del 2004/05 fino ai bilanci della stagione 2022/23, infatti, il CAGR (ovverosia il tasso di crescita annuale) è stato dell’8% per il Bayern Monaco e del 6% per il Real Madrid: nello stesso periodo il CAGR del PIL della Germania è stato pari al 2%, quello della Spagna pari invece all’1%. Riuscendo però al tempo stesso a tenere sotto controllo i costi, visto che per quanto riguarda il Real la crescita annua è stata pari sempre al 6%, mentre per il Bayern del 7,7%./nL’ultima riga dei bilanci di entrambe, così, da anni vede il segno più. Negli ultimi dieci esercizi, parliamo di utili per quasi 255 milioni per il Bayern Monaco e di quasi 230 milioni per il Real Madrid, per un totale di 482 milioni di euro./n/nAllargando lo spettro di analisi, dal 2004/05 gli utili complessivi dei due club sono stati pari a 777 milioni, di cui 315 milioni per il Bayern e 461 milioni per il Real Madrid. Anche nelle stagioni più colpite dalla pandemia (2019/20 e 2020/21 in particolare), alla fine entrambe hanno fatto quadrare i conti, sfruttando nel caso degli spagnoli anche qualche “trucco” come l’accordo da 360 milioni con Sixth Street. Numeri che inoltre hanno spinto anche in alto i rispettivi patrimoni netti i quali, se sommati, al 30 giugno 2023 toccavano quota 1,094 miliardi di euro: 558 milioni per il Real Madrid, 536 milioni per il Bayern Monaco, con un tasso di crescita annua rispettivamente pari al 7% e al 10% dal 2004/05 al 2022/23./nI conti dell’ultima stagione mostrano ancora la capacità di tenere in equilibrio tutte le voci del bilancio, nonostante gli investimenti non siano mancati. Il Bayern Monaco ha visto il fatturato arrivare a quota 854 milioni di euro, spinto dai ricavi commerciali ma anche in parte minore dalle plusvalenze (110 milioni), mentre il Real Madrid ha sfiorato il miliardo fermandosi a quota 946 milioni di euro sempre con un centinaio di milioni di ricavi dalle plusvalenze. Negli ultimi 10 anni, il Bayern ha messo in fila ricavi per 6,589 miliardi di euro (media di 659 milioni annui), mentre il Real addirittura 7,888 miliardi (media di 788 milioni)./n/nNonostante nel frattempo il mercato dei diritti televisivi sia esploso, entrambe hanno avuto fin da subito la capacità di puntare sull’aspetto commerciale: oggi per il Bayern gli sponsor portano circa il 30% del fatturato mentre per il Real Madrid addirittura il 35%, in entrambi i casi con un peso maggiore rispetto ai diritti televisivi. Ma le percentuali erano simili già nel 2004/05, dimostrando l’attenzione che oggi ha portato a incassare oltre 250 milioni per i bavaresi e quasi 330 milioni per gli spagnoli dagli accordi commerciali./nIn tutto questo, dicevamo, resta anche il tema dell’equilibrio: nel 2004/05 le spese per stipendi e ammortamenti per il Bayern Monaco arrivavano poco al di sotto del 70% del fatturato, mentre per il Real Madrid si fermavano al 53%. Quasi venti anni dopo, le percentuali ora sono ancora ampiamente al di sotto del margine considerato di potenziale allarme (ovverosia il 70%): nel 2022/23 infatti erano pari per entrambe al 64%, con costi per stipendi e ammortamenti pari a circa 550 milioni per i bavaresi e 600 milioni per i blancos, di cui rispettivamente 415 e 452 milioni solo per gli stipendi. Non a caso, i due bilanci si sono chiusi per l’ennesima volta in utile e così potrebbe essere ancora: anche perché oggi in palio c’è la finale di Champions League che vale almeno 15,5 milioni di ricavi aggiuntivi, con i due club che per la stagione 2023/2024 hanno già superato i 100 milioni di incassi dai premi UEFA./n",
      "date": "Mer, 8 Mag 2024",
      "url": "https://www.calcioefinanza.it/2024/05/08/real-madrid-bayern-monaco-stipendi-bilanci-confronto/",
      "author": "MATTEO SPAZIANTE",
      "imgLink": "https://www.calcioefinanza.it/wp-content/uploads/2024/05/real-madrid-bayern-monaco-stipendi-scaled.jpg"
    },
    {
      "id": "0.9277128229654231",
      "title": "Champions, senza italiane crollano gli ascolti: -20% rispetto al 2022/23",
      "excerpt": "Dopo il pieno di ascolti nella passata stagione, la Champions ha visto numeri in calo: ma lo share resta il secondo più alto dal 2018/19.",
      "body": "Mediaset saluta la Champions League in chiaro con la migliore gara della stagione in termini di ascolti. La finale tra Borussia Dortmund e Real Madrid è stata infatti seguita su Canale 5 da 5,7 milioni di spettatori, con uno share del 31,4%./nSi tratta della gara più vista nell’intera stagione 2023/24, superando i 5,4 milioni di Inter-Atletico Madrid in termini di spettatori e il 25% di share di Milan-PSG. Complessivamente, nella stagione 2023/24 le gare di Champions League in chiaro hanno fatto segnare una media di 4,2 milioni di spettatori con uno share medio del 20,5%./n/n/n/nNumeri in netto calo rispetto alla passata stagione, in cui le prestazioni delle squadre italiane hanno avuto un grande impatto: la sfida Milan-Napoli ai quarti, il derby di Milano in semifinale e la finale tra l’Inter e il Manchester City avevano infatti portato ai numeri più alti dalla stagione 2017/18./nIl calo, così, è stato rilevante nella stagione 2023/24: -20% per quanto riguarda gli spettatori (passati da 5,2 a 4,2 milioni) e -18% per lo share (da 25% a 20,5%). Se gli spettatori hanno toccato il loro minimo addirittura dalla stagione 2015/16, lo share invece ha tenuto, risultando il più alto dal 2017/18./n",
      "date": "Dom, 2 Giu 2024",
      "url": "https://www.calcioefinanza.it/2024/06/02/ascolti-champions-league-2023-2024-mediaset/",
      "author": "REDAZIONE",
      "imgLink": "https://www.calcioefinanza.it/wp-content/uploads/2024/06/IMG_3021-scaled.jpeg"
    },
    {
      "id": "0.7180891127714485",
      "title": "La Serie A brucia cassa: il cash flow dei top club nei bilanci",
      "excerpt": "Nei bilanci al 30 giugno 2023 dei top club emerge una situazione in cui le società bruciano ancora parecchia cassa: l’analisi sui conti.",
      "body": "La gestione ordinaria dei top club di Serie A brucia cassa e spesso non basta nemmeno il ricorso a debiti (tra factoring e finanziamenti) o interventi degli azionisti per riequilibrare la situazione./nUn tema, quello legato alla liquidità e alla cassa, che è tornato di forte attualità negli ultimi anni, in particolare per la crisi legata alla pandemia. Tanto che anche club che si posizionano al vertice della classifica dei fatturati si sono trovati ad affrontare tensioni sul fronte della liquidità, complice non solo l’assenza di flussi di cassa a breve termine garantiti dallo stadio (per la biglietteria ma anche per store e museo ad esempio) ma anche i ritardi nei pagamenti da parte di broadcaster, sponsor e club nelle operazioni di calciomercato, oltre alla difficoltà ad ottenere nuove linee di credito in assenza di asset o flussi di cassa attesi da offrire come garanzia./n/nCon il lento ritorno alla normalità post-Covid l’emergenza sul fronte liquidità sembra essersi ridotta. Ma il tema della cassa resta comunque d’attualità, anche perché quella dei club soprattutto di Serie A rimane una gestione che si basa spesso su sottile equilibrio, che varia in base pure ad operazioni “straordinarie” (come cessioni)./nNei bilanci al 30 giugno 2023 dei top club, così, emerge una situazione in cui le società bruciano ancora parecchia cassa, fondamentale ad esempio per il pagamento degli stipendi dei calciatori nei termini stabiliti dai regolamenti federali (evitando quindi penalizzazioni in classifica) ma anche di dipendenti e fornitori, che sono i primi debitori di un club e sono i primi a poter richiedere lo stato di insolvenza di un club in tribunale. E sempre per quanto riguarda i regolamenti, il livello di liquidità è fondamentale anche per il rispetto di altri criteri, come quello legato appunto all’indice di liquidità che permette ai club di operare liberamente sul calciomercato./nEntrando nel dettaglio, la Juventus nel corso del 2022/23 ha visto la sua liquidità passare da 70,3 a 49,4 milioni di euro, con un calo di circa 21 milione derivante tuttavia da una gestione che ha bruciato cassa per 183,2 milioni e ha portato ad un aumento di debiti per 162,3 milioni. Non a caso, dopo l’aumento di capitale del 2021/22, anche per il 2023/24 la proprietà del club bianconero (Exor, la holding degli Agnelli-Elkann) ha lan ciato un aumento di capitale da 200 milioni per aiutare anche dal punto di vista della cassa./n/nIn casa Roma, invece, la gestione ordinaria ha portato a spese a livello di flusso di investimento per complessivi 122 milioni di euro. Tuttavia, tra nuovi debiti e nuovi finanziamenti dai Friedkin, al termine della stagione 2022/23 la liquidità in cassa è aumentata, passando da 22,8 a 44 milioni di euro. Livelli importanti di cassa bruciata anche per l’Inter, con un -89 milioni nonostante la stagione da record in termini di ricavi da stadio con la cavalcata fino alla finale di Champions League che ha garantito entrate cospicue e costanti durante tutto l’anno. È servito così un nuovo intervento da parte di Suning, con 51 milioni versati nelle casse del club passando dal prestito di Oaktree agli Zhang./n/nTra le big, invece, situazione in sostanziale equilibrio per il Milan, considerando che la gestione ordinaria ha portato a bruciare cassa per soli 792mila euro: gli investimenti di RedBird nelle casse per 40 milioni (per l’operazione stadio in particolare) hanno portato così ad un aumento della liquidità al 30 giugno 2023. E allo stesso modo la liquidità è cresciuta in maniera anche per la Lazio (gestione di cassa in positivo per 1,4 milione e liquidità cresciuta di circa un milione) ma soprattutto per il Napoli, che tra le operazioni di calciomercato, lo scudetto e il percorso fino ai quarti di Champions League nella sua gestione ordinaria è riuscito a generare cassa per oltre 60 milioni di euro, con una liquidità al 30 giugno 2023 in aumento da 107 a 168 milioni di euro.",
      "date": "Mer, 1 Mag 2024",
      "url": "https://www.calcioefinanza.it/2024/05/01/cash-flow-societa-serie-a/",
      "author": "REDAZIONE",
      "imgLink": "https://www.calcioefinanza.it/wp-content/uploads/2024/02/fc-internazionale-v-juventus-serie-a-tim-2-e1707232231618.webp"
    },
    {
      "id": "0.9997554346652489",
      "title": "Serie A: all'Inter lo Scudetto della media spettatori, Cagliari top per riempimento",
      "excerpt": "Con la chiusura del campionato 2023/24, è possibile assegnare anche lo “Scudetto” del pubblico: ecco i club con più pubblico allo stadio.",
      "body": "Chi ha la media spettatori più alta in Serie A? Con la sfida tra Atalanta e Fiorentina si è chiusa anche l’edizione 2023/24 del massimo campionato italiano, ed è quindi possibile decretare ufficialmente quali sono i club che hanno raccolto più tifosi allo stadio da agosto a oggi. Un dato che ricade sui bilanci delle società, dato che quella dei “ricavi da stadio” rimane una delle voci principali del conto economico insieme ai diritti televisivi e ai ricavi commerciali./nGiunta al traguardo anche in questa stagione, la Serie A chiude nel suo complesso con una media spettatori decisamente alta: 30.911 spettatori per ogni gara, considerando tutti i club che hanno preso parte al campionato. Era dalla stagione 1997/98 (media di 31.223 spettatori) che non si vedevano numeri di questa portata negli impianti delle società della massima divisione italiana./n/nGuardando alla classifica stilata da Calcio e Finanza, il primo posto per media spettatori se lo aggiudica l’Inter, che ha chiuso la stagione davanti a tutti con 72.838 spettatori di media dopo l’ultima gara casalinga contro la Lazio. Il club nerazzurro ha fatto registrare un risultato in leggera crescita rispetto alla passata stagione, quando chiuse con una media di 72.641 spettatori./nAnche quest’anno i nerazzurri sono tallonati dal Milan, che riesce a sfondare il muro dei 72mila spettatori (72.008 di media) e cresce rispetto al campionato 2022/23. Il podio si chiude con la Roma, che ha raccolto nella Serie A 2023/24 allo stadio Olimpico quasi 63mila spettatori a giornata, andando spesso molto vicina al tutto esaurito. In top 5 anche il Napoli e la Lazio, che chiudono il loro campionato rispettivamente con 46mila e 44mila spettatori medi./n /n/nChiaramente, la media spettatori dipende in parte (soprattutto per alcune società) anche dalla capienza degli stadi a disposizione di ogni realtà del campionato italiano. Per questo motivo è interessante indagare anche il tasso di riempimento, ovvero la media degli spettatori in rapporto ai posti disponibili in ogni impianto per le sfide del campionato di Serie A./nDa questo punto di vista, lo scettro finisce nelle mani del Cagliari, che si trova davanti a tutti con un tasso di riempimento del 98,51% (nonostante una media spettatori di poco superiore ai 16mila tifosi per partita). Molto bene anche l’Atalanta con il 96,74% (su cui hanno pesato i lavori di ristrutturazione dello stadio) e infine l’Inter, che si piazza sul podio anche di questa classifica con un riempimento pari al 96,21%./nPresenti fuori dal podio (e in questo ordine) Genoa, Juventus, Milan e Roma, tutte con un tasso di riempimento superiore al 90%, un dato comunque altissimo soprattutto per quelle società – in particolare rossoneri e giallorossi – il cui stadio vanta una capienza importante. Il Grifone supera il 96%, mentre Juventus e Milan si fermano al 95% e la Roma a quota 93%./n /n",
      "date": "Lun, 3 Giu 2024",
      "url": "https://www.calcioefinanza.it/2024/06/03/serie-a-classifica-media-spettatori-2023-2024/",
      "author": "MARCO SACCHI ",
      "imgLink": "https://www.calcioefinanza.it/wp-content/uploads/2024/05/fc-internazionale-v-ss-lazio-serie-a-tim-4-e1717372872158.webp"
    },
    {
      "id": "0.5039449864842873",
      "title": "Serie A, la classifica degli ascolti tv nel 2023/24: i dati squadra per squadra",
      "excerpt": "La Serie A 2023/24 è andata in archivio con il trionfo dell’Inter: ecco la classifica degli ascolti televisivi squadra per squadra tra Sky e DAZN.",
      "body": "La Serie A 2023/24 è andata in archivio per quello che è stato il terzo e ultimo anno dell’attuale ciclo dei diritti televisivi, con la suddivisione tra DAZN (che ha trasmesso ogni giornata 10 partite di cui 7 in esclusiva) e Sky (che ha trasmesso invece tre gare a ogni turno in co-esclusiva). Un’accoppiata che rimarrà tale anche per le prossime cinque stagioni di Serie A, dal momento in cui la divisione dei diritti è stata confermata a ottobre dello scorso anno./nMentre le società fanno ognuna i propri bilanci, fra risultati in campo e quelli economici, anche i due broadcaster danno un occhio agli ascolti. Dallo scorso anno, infatti, l’Auditel rileva anche l’audience delle partite su DAZN con la nuova misurazione Auditel Total Audience: per ogni gara vengono considerati sia gli ascolti DAZN di origine censuaria su tutti i dispositivi, sia gli ascolti DAZN provenienti dai canali satellitari distribuiti da Sky (Zona DAZN). Inoltre, tre partite a giornata vengono trasmesse anche dalla stessa pay-tv di Comcast: qui gli ascolti vengono nuovamente rilevati da Auditel. Una misurazione che pesa non solo per valutare il reale interesse verso il campionato, ma anche per quanto riguarda la distribuzione dei diritti tv del campionato ai club, visto che un criterio di redistribuzione dei ricavi è appunto l’audience televisiva delle squadre./n/nMa come sono andati gli ascolti nel 2023/24? E quali sono i club che hanno fatto registrare i maggiori risultati in stagione? Partendo dai numeri complessivi, gli ascolti sono in linea con quelli del 2022/23: tra DAZN e Sky sono quasi 249 milioni gli spettatori che hanno seguito la Serie A durante l’arco del campionato. Di questi, oltre 209 milioni sono imputabili a DAZN, mentre quasi 40 milioni si riferiscono alle sfide trasmesse su Sky./nPassando invece ai club più seguiti durante la stagione, per quanto riguarda i dati degli ascolti solo su DAZN, in vetta alla classifica troviamo la Juventus, con oltre 44 milioni di spettatori complessivi e una audience media oltre 1,1 milioni a partita al termine della stagione, davanti all’Inter con 39,4 milioni totali (poco più di 1 milione di spettatori in media a partita) e al Milan con 35,5 milioni di spettatori totali e 934mila spettatori a gara. Giù dal podio invece Roma e Napoli, entrambe intorno a 33 milioni di spettatori per quanto riguarda gli ascolti su DAZN./nPer quanto riguarda invece i dati degli ascolti solo su Sky- in crescita del 3% circa rispetto al 2022/23 -, se la Juventus è stata la squadra con i maggiori ascolti (media di oltre 700mila spettatori nelle sei gare trasmesse anche su Sky), il Torino è stata la squadra trasmessa più volte, con ben 18 gare, ma una media di circa 260mila spettatori a partita. Tra le big, il Milan è stata la formazione più trasmessa su Sky con 14 incontri e un totale di oltre 7,4 milioni di spettatori sulla pay-tv di Comcast, il dato più alto di tutti a livello assoluto./nComplessivamente, quindi, nella top tre in termini di ascolti per la stagione 2023/24 troviamo Juventus, Inter e Milan: i bianconeri si trovano davanti a tutti con 1,27 milioni di spettatori a partita, mentre i nerazzurri si sono fermati a 1,18 milioni e i rossoneri a 1,12 milioni. Al quarto gradino troviamo ancora il Napoli (933mila spettatori a gara), davanti alla Roma con 925mila spettatori./nSi tratta, come detto, di una graduatoria da cui dipende anche la distribuzione di una quota dei diritti tv. In particolare, l’Articolo 9 del Decreto Lotti con cui è stata modificata la Legge Melandri disciplina i criteri di ponderazione relativi alla quota di audience certificata. Lo stesso articolo incarica la Lega Calcio di stabilire mediante l’elaborazione di un algoritmo di ponderazione dei criteri di riequilibrio per tenere conto della differente copertura mediatica dovuta alla coesistenza delle due piattaforme (DAZNe Sky). Quindi, per quanto riguarda i valori da cui dipenderà la distribuzione dei ricavi da diritti tv, si tratta di una classifica provvisoria in quanto non tiene ancora conto della normalizzazione che viene effettuata ogni anno./nTornando al dato complessivo sugli ascolti, in leggerissimo calo rispetto alla stagione 2022/23, va ricordato che scostamenti così ridotti dipendono principalmente dall’organizzazione della singola stagione a livello televisivo. Il calendario è certamente l’elemento che più di tutti influisce sugli ascolti in un’analisi comparata tra due stagioni diverse. Ci sono tuttavia delle “regole” che possono essere considerate valide in maniera trasversale per tutte le stagioni./nPer esempio, il campionato di Serie A vive generalmente durante i suoi primi turni una fase iniziale di assestamento. I tifosi iniziano a seguire più regolarmente la Serie A in tv a partire dall’ottava giornata. Guardando DAZN (unico player che trasmette tutte le sfide) queste prime giornate viaggiano ad una media di 5 milioni di spettatori. Un dato decisamente rilevante, se consideriamo che la maggior parte delle persone in questo periodo consuma il prodotto calcio in mobilità, una modalità di fruizione che si è consolidata in questi anni./nSi passa poi alla seconda fase, quella più “calda” della stagione. Qui la Serie A – così come le altre competizioni per club – entra nel vivo e la media spettatori su DAZN cresce fino a 6 milioni (il dato è valido sia per la stagione in corso, sia per quella passata)./nPoi c’è il rush finale, in cui molto dipende dalle tempistiche di raggiungimento dei verdetti del campionato (principalmente la conquista dello Scudetto). Da quando DAZN è diventato il player principale del campionato, ogni anno il titolo è stato assegnato a una squadra differente. Se il primo anno del ciclo triennale la lotta è stata aperta fino all’ultimo, nel 2022/22 e nel 2023/24 l’assegnazione è arrivata alla 32esima giornata./nUn risultato che condiziona inevitabilmente la parte finale di stagione che fisiologicamente segna un calo naturale degli ascolti, anche se quest’anno la media fatta registrare su DAZN nelle ultime giornate è stata più alta dello scorso anno (4,9 milioni contro 4,7 milioni).",
      "date": "Mer, 5 Giu 2024",
      "url": "https://www.calcioefinanza.it/2024/06/05/serie-a-classifica-ascolti-tv-2023-2024-inter-juve-milan/",
      "author": "MARCO SACCHI",
      "imgLink": "https://www.calcioefinanza.it/wp-content/uploads/2023/05/LazioSpezia20221002STA1893-1.webp"
    },
    {
      "id": "0.547253562840727",
      "title": "Serie A, spettatori record nel 2023/24: media mai così alta negli ultimi 25 anni",
      "excerpt": "Dal 2016/17 il massimo campionato italiano ha recuperato quasi 9mila spettatori medi, per una crescita di pubblico pari al 40%.",
      "body": "La Serie A piace al pubblico negli stadi e a dirlo sono i numeri. Nella stagione che si è appena conclusa (con il recupero della sfida tra Atalanta e Fiorentina, rinviata a seguito della morte di Joe Barone), il massimo campionato italiano ha fatto registrare la sua media spettatori più alta dalla stagione 1997/98 a oggi, con un dato che tocca le 30.911 presenze per incontro./nUn risultato che mancava almeno dalla stagione 1997/98, quando la Serie A aveva fatto registrare una media spettatori superiore a 31mila. Il dato è in continua crescita in questi anni, soprattutto se consideriamo che – tolte le stagioni 2020/21 e 2021/22 colpite dall’emergenza Covid – nelle prime sette posizioni in classifica rientrano tutte le ultime stagioni calcistiche: 2019/20, 2022/23 e 2023/24./n/nIl dato peggiore di queste ultime 25 stagioni è stato fatto segnare nel 2006/07. La stagione è quella della rivalsa post Calciopoli per il calcio italiano – con la conquista dei Mondiali e il successo del Milan in Champions League – ma lo scandalo ha evidentemente lasciato strascichi, ai quali ha contribuito anche l’assenza della Juventus, per una media appena superiore ai 19mila spettatori./n/nDopo una prima parte degli anni 2010 segnata da una difficoltà nel portare il pubblico allo stadio, complice anche un periodo infelice per Inter e Milan (specialmente tra il 2013 e il 2017), le presenze allo stadio sono andate via via crescendo fino a toccare il record della stagione che si è appena conclusa. Tra il 2016/17 e il 2023/24 la Serie A ha recuperato quasi 9mila spettatori medi, per una crescita del 40%.",
      "date": "Lun, 3 Giu 2024",
      "url": "https://www.calcioefinanza.it/2024/06/03/serie-a-media-spettatori-2023-2024-classifica/",
      "author": "MARCO SACCHI",
      "imgLink": "https://www.calcioefinanza.it/wp-content/uploads/2024/06/fbl-ita-eur-c3-roma-milan-1-e1717423168906.webp"
    },
    {
      "id": "0.20999734900678704",
      "title": "FA Cup vs Coppa Italia, chi vale di più? Quanto incassa chi alza i trofei",
      "excerpt": "Nel weekend in programma l’ultimo atto del torneo inglese: quale coppa vale di più in termini economici.",
      "body": "Bistrattata, malvista anche dai tifosi, ma comunque fonte rilevante di ricavi anche più delle dirette concorrenti all’estero. Parliamo della Coppa Italia, che ha visto la scorsa settimana la sua conclusione con il successo della Juventus nella finale dell’Olimpico contro l’Atalanta grazie alla rete di Vlahovic. Sabato, invece, sarà il turno del derby di Manchester tra City e United, che metterà in palio la FA Cup, la coppa nazionale riconosciuta al top tra quelle del vecchio continente. Che differenza c’è però da un punto di vista prettamente economico tra le due?/nPartiamo dal tema dei ricavi, con orizzonte in particolare sulle prossime stagioni. Nei mesi scorsi infatti la Lega Serie A ha firmato un accordo con Mediaset che manterrà i diritti televisivi della Coppa Italia anche nel triennio 204/2027, con incassi aumentati per la Lega: si passa infatti  a circa 58 milioni di euro, rispetto ai 48 milioni annui che l’emittente del Biscione ha versato nel triennio 2021/24./n/nLa distanza, in termini di entrate a livello nazionale, non è così ampia rispetto alla FA Cup. Nei mesi scorsi infatti la Football Association ha firmato un accordo in aumento a circa 75 milioni di euro per le prossime stagioni con TNT Sports (che poi cederà alcune partite in chiaro alla BBC), ma sfruttando la possibilità di concedere la trasmissione in diretta di un maggior numero di gare: in particolare, infatti, saranno mandate in onda livetutte le partite della FA Cup a partire dal terzo turno, ovverosia dal turno in cui entrano in gioco le big inglesi, al contrario di quanto avvenuto fino alla stagione in corso. E le modifiche per il prossimo futuro riguardano anche il format, visto che non ci saranno più i replay (la ripetizione della gara in caso di parità al 9o’) e si giocherà solo nei fine settimana, con enormi proteste soprattutto da parte dei club minori./nRicavi che poi portano alla formazione del montepremi. Con differenze però, in questo caso, a favore della Coppa Italia. In particolare infatti vengono distribuiti circa 26 milioni di euro in premi alle squadre partecipanti al torneo da parte della Lega Serie A, rispetto ai 24 milioni complessivi che la FA versa a tutte i club che scendono in campo per la FA Cup./n/nIn particolare, entrando nel dettaglio del paragone da quando entrano nei rispettivi tornei le big, questa è la suddivisione dei premi:/nLa Juventus, quindi, con il successo in Coppa Italia ha incassato un assegno da circa 7,5 milioni di euro (oltre al 45% dell’incasso dell’Olimpico, che complessivamente è stato pari a 4,5 milioni di euro), mentre l’Atalanta sconfitta in finale ha incassato 4,9 milioni: cifra quest’ultima superiore a quanto riceverà la vincente della finale di FA Cup tra Manchester United e Manchester City./n/nIl format della Coppa Italia resta comunque un tema all’ordine del giorno nelle discussioni. Nel documento presentato alla FIGC per le riforme del calcio italiano, infatti, la Lega Serie A aveva spiegato come siano in corso «analisi per rendere la Coppa ancora più competitiva, valutando i risultati della competizione con riguardo al profilo sportivo, al pubblico e agli aspetti economico-finanziari», seppur le proposte«pervenute dalla Serie B e dalla Lega Pro non sono accoglibili, al momento, per ragioni logistiche (stadi non idonei), tecnici (VAR e GLT non funzionerebbero in molti impianti) ed economici, oltre che sportivi»./nTra le proposte della Lega Serie A, invece, c’è un rafforzamento del «collegamento tra la vittoria della Coppa Italia o la partecipazione alla sua finale e qualificazione diretta alle maggiori competizioni europee, così da valorizzare la competizione», oltre all’ipotesi di valutare un «format della competizione collegati alle giornate di campionato, secondo quanto sperimentato in altri sport per non avere un numero eccessivo di partite durante la stagione (come nel caso dell’NBA-In-Season Tournament)».",
      "date": "Gio, 23 Mag 2024",
      "url": "https://www.calcioefinanza.it/2024/05/23/quanto-vale-vincere-fa-cup-confronto-coppa-italia/",
      "author": "REDAZIONE",
      "imgLink": "https://www.calcioefinanza.it/wp-content/uploads/2023/06/IMG_1354.webp"
    },
    {
      "id": "0.6460667760426065",
      "title": "Real Madrid-Borussia Dortmund, in palio c’è la Champions: il confronto economico tra le finaliste",
      "excerpt": "A Wembley va in scena la finalissima tra blancos e gialloneri: una sfida che nei conti è impari.",
      "body": "Una finale impari, almeno per quanto riguarda il lato economico. Da un lato un colosso come il Real Madrid, che sta accarezzando l’obiettivo di raggiungere il miliardo di fatturato caratteristico (al netto delle plusvalenze). Dall’altro, il Borussia Dortmund che dovrebbe sfiorare il mezzo miliardo in questa stagione storica, quantomeno in Europa. Il terreno di gioco di Wembley, sede della finale di Champions League, sarà il giudice a livello sportivo, ma da un punto di vista dei bilanci non c’è partita nello scontro che andrà in scena domani a Londra./nSembra quasi una banalità, ma i numeri lo confermano. Basta dare infatti una occhiata ai bilanci delle due società per capire con maggiore chiarezza quale sia il divario. Una differenza data in parte dal contesto (la Bundesliga insegue da lontano la Liga spagnola in termini di ricavi da diritti televisivi), ma anche dal valore storico dei due club. E pure in parte dai risultati: il Real Madrid supererà per la quarta volta consecutiva i 100 milioni di euro di ricavi dalla UEFA per le prestazioni in Champions League incassando complessivamente oltre 575 milioni negli ultimi cinque anni, rispetto ai 400 del Borussia Dortmund./n/nGuardando nello specifico all’ultimo bilancio disponibile (chiuso per entrambe al 30 giugno 2023), i blancos hanno registrato ricavi per complessivi 947 milioni di euro, di cui circa 104 milioni legati alle plusvalenze: la fetta maggiore arriva dai ricavi commerciali, pari a 330 milioni di euro, poco più dei 323 milioni incassati dai diritti televisivi. Lo stadio, inoltre, ha garantito incassi per 152 milioni e la cifra potrà ancora crescere considerando l’impatto atteso dal nuovo Bernabeu sui conti del club./n/nSituazione simile a quella dei gialloneri in termini di impatto percentuale di ciascun voce, ma con valori nettamente diverse: ricavi per complessivi 497 milioni con 72 milioni dalle plusvalenze e 217 milioni di entrate commerciali, quest’ultima la voce più grossa tra le entrate. I diritti tv valgono praticamente la metà rispetto al Real Madrid (157 milioni di entrate per i tedeschi), mentre lo stadio meno di un terzo, considerando i ricavi per soli 43 milioni nonostante il Westfalenstadion sia uno degli stadi che si riempie di più a livello mondiale./nUna differenza evidente anche allargando lo spettro di analisi alle ultime cinque stagioni. In particolare, infatti, il Real Madrid dal 2018/19 al 2022/23 ha registrato un fatturato pari a complessivi 4,5 miliardi di euro, rispetto ai 2,2 miliardi del Borussia Dortmund, poco meno della metà nel confronto con i rivali di domani./nUn divario che quindi porta anche a possibilità di spese diverse, a partire dagli stipendi. Basti pensare che nella passata stagione il costo complessivo per il personale per quanto riguarda il Real Madrid è stato pari a 452 milioni di euro, pari cioè a quasi l’intero fatturato del Borussia Dortmund (che per tesserati e dipendenti ha invece speso circa 235 milioni)./n/nInferiore rispetto alle altre voci invece il divario per quanto riguarda gli ammortamenti dei calciatori, visto che i tedeschi avevano costi per ammortamenti per 106 milioni rispetto ai 185 milioni dei blancos. Come dimostrato anche dalle spese sul mercato, visto che dal 2018/19 gli spagnoli hanno speso oltre 750 milioni di euro per acquistare giocatori (cedendo per 560 milioni), rispetto ai poco più di 500 milioni spesi dai tedeschi (con incassi per quasi 600 milioni)./nNonostante le spese, però, il Real Madrid è riuscito sempre a far quadrare i conti, chiudendo gli ultimi bilanci costantemente in utile con profitti aggregati per 64 milioni di euro nelle ultime cinque stagioni. Cosa che invecce non è riuscita con costanza al Borussia Dortmund, che ha sofferto in particolare le due stagioni (2019/20 e 2020/21) più colpite dal Covid: negli ultimi cinque anni, così, i gialloneri hanno registrato perdite aggregate per 125 milioni./n/n /nTuttavia, complice sia la cessione di Bellingham proprio al Real Madrid sia il percorso in Champions League, quest’anno per il BVB è atteso un utile che potrebbe raggiungere i 50 milioni di euro, mentre gli spagnoli avevano previsto nel budget un utile di circa 6 milioni di euro.",
      "date": "Ven, 31 Mag 2024",
      "url": "https://www.calcioefinanza.it/2024/05/31/real-madrid-borussia-dortmund-confronto-ricavi-fatturati-bilanci-stipendi-calciatori/",
      "author": "REDAZIONE",
      "imgLink": "https://www.calcioefinanza.it/wp-content/uploads/2024/05/uefa-champions-league-final-2023-24-previews-scaled.jpg"
    },
    {
      "id": "0.400956000982695",
      "title": "Como, i patron più ricchi e la Serie A dopo 21 anni: quanto ha speso la proprietà",
      "excerpt": "La proprietà più ricca del calcio italiano ha portato il club in Serie A: ecco a quanto ammonta l’investimento nelle ultime stagioni.",
      "body": "Un’attesa lunga 21 anni, un ritorno che sa tanto di punto di partenza: il Como torna in Serie A. Col Cosenza negli ultimi 90 minuti di stagione basta un pari, perchè il Venezia perde e vai ai playoff. Al Sinigaglia, vestito a festa per l’occasione e anche alla presenza di Thierry Henry, la squadra di Roberts e Fabregas ottiene il pass per la serie A./nCon il pass per la massima categoria, il Como si guadagna il palcoscenico adeguato per le proprie possibilità e finanze, visto che l’indonesiana proprietà degli Hartono è la più ricca del panorama calistico italiano. Ora l’ambizione, neanche a dirlo, è subito quella di affacciarsi a un posto europeo, sebbene la società non abbia fatto manifesti programmatici./nNella classifica dei proprietari più ricchi del calcio mondiale, infatti, i fratelli Robert e Michael Hartono si piazzano rispettivamente all’ottavo e al decimo posto, con un patrimonio di 26,5 e 25,5 miliardi di dollari che valgono la 71ª e la 76ª posizione tra i più ricchi al mondo secondo Forbes./nNelle casse del Como sono così arrivati investimenti in questi ultimi anni: non miliardari, ma sicuramente rilevanti per una società acquistata dagli Hartono per 200mila euro nell’aprile 2019, nella annata coincisa con la promozione in Serie C e il ritorno quindi nel calcio professionistico./nDal 2019/20 al 2022/23 (ultimo bilancio disponibile), dalla proprietà sono arrivati complessivamente 43,3 milioni di euro nelle casse del Como, di cui la larghissima maggioranza in termini di versamenti in conto capitale e aumenti di capitale./n/nI lariani infatti in questi quattro bilanci hanno messo in fila perdite a bilancio per complessivi 36 milioni di euro, su fatturati aggregati per 22,3 milioni di euro. L’impatto in termini di conto economico della proprietà è stato ridotto, con soli 1,5 milioni di euro versati nel 2022/23 rispetto a un fatturato complessivo pari a 12 milioni di euro./nLa proprietà è quindi dovuta intervenire a livello patrimoniale per equilibrare la situazione: si è passati dai 2,5 milioni del 2019/20 fino ai 21,9 milioni del 2022/23, per un totale di versamenti pari a 41,8 milioni di euro. Aggiungendo gli 1,5 milioni a livello di ricavi e i 200mila euro spesi per l’acquisto del club, si arriva ad un investimento complessivo pari a 41,5 milioni di euro per la proprietà nei primi quattro anni di gestione del Como.",
      "date": "Sab, 11 Mag 2024",
      "url": "https://www.calcioefinanza.it/2024/05/11/quanto-ha-speso-proprieta-como-hartono/",
      "author": "REDAZIONE",
      "imgLink": "https://www.calcioefinanza.it/wp-content/uploads/2024/05/IMG_2944-scaled.jpeg"
    },
    {
      "id": "0.8382912206104616",
      "title": "Gli spettatori allo stadio in Europa nel 2023/24: dominio Bundesliga e Borussia Dortmund",
      "excerpt": "Quali sono le leghe e le squadre che hanno riempito di più gli stadi nelle partite dei rispettivi campionati nazionali nel corso della stagione 2023/24? La Serie A cresce a cifre record ma resta dietro due big.",
      "body": "Il muro giallo del Borussia Dortmund guarda tutti dall’alto verso il basso in termini di spettatori allo stadio in campionato nel corso della stagione 2023/24, trascinando in vetta anche la Bundesliga, mentre la Serie A continua a riempire sempre più gli stadi piazzandosi dietro solo a Premier League e allo stesso campionato tedesco./nSono questi i dati legati alle presenze allo stadio nel corso della annata appena conclusa, secondo i dati rielaboti da Calcio e Finanza in base alle indiscrezioni e alle cifre rese note da club e leghe estere. Il quadro che emerge considerando i top 5 campionati d’Europa è di dominio delle leghe di Inghilterra e Germania, con l’Italia che tuttavia si è ancora messa dietro la Liga spagnola./n/nNel dettaglio, infatti, la Bundesliga tedesca è in testa in termini di media spettatori, con 39.519 spettatori di media per ciascuna partita disputata nel corso del campionato 2023/24. A breve distanza si è piazzata invece la Premier League inglese, con 38.557 spettatori di media. La Serie A invece sfonda il tetto dei 30mila spettatori a partita per la prima volta dal 1997/98, tenendosi alle spalle la Liga spagnola ferma a 29.017 tifosi a partita. Ultima la Ligue 1 francese che, nonostante un rilevante salto in avanti, ha chiuso con 27.113 spettatori in media per ciascuna partita./n/nNumeri importanti per il campionato transalpino, tanto da scavalcare l’Italia in termini di percentuale di riempimento medio. In base infatti a questa classifica, la Premier League supera la Bundesliga in vetta (97,6% contro 96,4%), ma soprattutto al terzo posto si piazza la Ligue 1 con una percentuale di riempimento pari all’85,4% rispetto all’82,8% della Serie A e all’81,4% della Liga./nGuardando anche al confronto con la stagione 2022/23, la Ligue 1 e la Serie A sono le uniche che hanno visto crescere entrambi gli indicatori (rispettivamente +14% e +5% per gli spettatori e +9% e +2,5% per la percentuale di riempimento), mentre gli altri tre campionati hanno visto alcuni numeri scendere: la Bundesliga ha visto la media tifosi scendere dell’8% (ma +4% sul riempimento), la Liga ha registrato un -1,4% sugli spettatori (legati anche al fatto che il Barcellona abbia giocato a Montjuic invece che nel più capiente Camp Nou per i lavori di ristrutturazione) mentre la Premier League addirittura -4% sugli spettatori e -1% sul riempimento./nA trascinare in particolare i dati della Bundesliga sono Borussia Dortmund e Bayern Monaco, che nella stagione 2023/24 hanno sempre riempito i rispettivi stadi con una media rispettivamente di 81.305 e 75.000 spettatori per ciascuna delle 34 partite del campionato concluso nelle ultime settimane./n/nSul terzo gradino del podio invece si è piazzato il Manchester United, con 73.354 spettatori a partita, poco più dei 72.838 spettatori dell’Inter che ha chiuso quarta davanti al Real Madrid (72.061 spettatori) e al Milan (72.008 spettatori). Nella top 10, inoltre, trova spazio anche la Roma con 62.956 spettatori a partita, mentre allargando alla top 20 in totale troviamo sette club della Premier League, sei club della Bundesliga, tre club di Serie A, tre club della Liga e un club di Ligue 1./nGuardando invece alla graduatoria sul riempimento medio, anche qui il dominio è tutto della Bundesliga: ben cinque squadre hanno avuto un riempimento del 100%, mentre altre quattro del 99%. Nella top 20 per riempimento trovano spazio anche altre nove squadre di Premier League (con il West Ham che ha fatto registrare una media del 99,9%), una di Ligue 1 (il Lens con il 99%) e una di Serie A, ovverosia il Cagliari, con un riempimento medio pari al 98,5%./n/nPer quanto riguarda la sola Serie A, così, lo scettro è finito nelle mani del Cagliari, che si trova davanti a tutti con un tasso di riempimento del 98,51% (nonostante una media spettatori di poco superiore ai 16mila tifosi per partita). Molto bene anche l’Atalanta con il 96,74% (su cui hanno pesato i lavori di ristrutturazione dello stadio) e infine l’Inter, che si piazza sul podio anche di questa classifica con un riempimento pari al 96,21%./nPresenti fuori dal podio (e in questo ordine) Genoa, Juventus, Milan e Roma, tutte con un tasso di riempimento superiore al 90%, un dato comunque altissimo soprattutto per quelle società – in particolare rossoneri e giallorossi – il cui stadio vanta una capienza importante. Il Grifone supera il 96%, mentre Juventus e Milan si fermano al 95% e la Roma a quota 93%.",
      "date": "Mer, 5 Giu 2024",
      "url": "https://www.calcioefinanza.it/2024/06/05/classifica-spettatori-stadio-2023-2024-europa-confronto/",
      "author": "REDAZIONE",
      "imgLink": "https://www.calcioefinanza.it/wp-content/uploads/2024/06/borussia-dortmund-v-rb-leipzig-bundesliga-scaled.jpg"
    },
    {
      "id": "0.9497384464002168",
      "title": "Dall’Inter alla Roma, alle italiane almeno 260 milioni dalle nuove coppe",
      "excerpt": "Tutte le stime sui premi UEFA delle italiane nella prossima stagione, in attesa di scoprire sul campo la rivoluzione dei nuovi format.",
      "body": "Con la sconfitta della Fiorentina nella finale di Conference League con l’Olympiakos, si è delineato il quadro delle formazioni italiane che prenderanno parte alle coppe europee nella prossima stagione. La Serie A porterà cinque club in Champions League (Inter, Milan, Juventus, Atalanta e Bologna), due in Europa League (Roma e Lazio) e una in Conference League, ancora la Fiorentina./nSecondo i calcoli di Calcio e Finanza, la rivoluzione del format delle tre competizioni per club UEFA avrà un impatto significativo sui conti delle società, in particolare su quelle impegnate in Champions. Ancora prima di scendere in campo – secondo le stime – i club potranno infatti contare su ricavi minimi per 263 milioni di euro circa nel 2024/25./n/nL’analisi (che potrà essere aggiornata una volta note tutte le 108 squadre impegnate nelle coppe europee) tiene conto della cifra minima che ogni società può incassare partecipando alla rispettiva competizione, senza considerare eventuali bonus per i risultati da settembre in avanti. Lo studio si basa inoltre su due assunti importanti per quanto riguarda il nuovo pilastro “value”, un segmento pensato dalla UEFA per accorpare market pool (il valore del mercato dei diritti televisivi) e il ranking storico/decennale./nIl primo assunto riguarda la divisione della cifra totale che sarà distribuita tra parte europea (legata al mercato dei diritti tv del continente) e parte non europea (relativa ai diritti tv extra-europei). Prendendo per buone le ipotesi messe sul tavolo dalla UEFA nei documenti consultati da Calcio e Finanza, abbiamo considerato che questa somma da distribuire per ognuna delle tre coppe sarà così suddivisa: parte europea al 75% e parte non europea al 25%./nIl secondo assunto riguarda invece la posizione del mercato italiano dei diritti tv della competizioni per club UEFA rispetto agli altri mercati nazionali. Considerando il market pool complessivo della passata stagione e avendo verificato – sulla base delle indiscrezioni di stampa – un sostanziale mantenimento dello status quo anche per il ciclo 2024-2027, abbiamo posizionato il mercato italiano dei diritti tv al quinto posto per valore dietro a Francia, Inghilterra, Spagna e Germania./nFatte le dovute premesse, è possibile tornare ai ricavi minimi iniziando dal torneo più ricco: la UEFA Champions League. Ciascuno dei 36 club che si qualificheranno per la prima fase riceverà 18,62 milioni di euro come bonus per la partecipazione, quota suddivisa in un acconto iniziale di 17,87 milioni di euro e un saldo successivo di 750.000 euro./nPassando ai bonus per i risultati, ricordiamo che dal prossimo anno le vittorie (2,1 milioni) e i pareggi (700mila euro) varranno un po’ meno rispetto ad ora (rispettivamente 2,8 milioni e 930mila euro). Tuttavia, un bonus extra è previsto per il piazzamento nella classifica finale: ogni club riceverà una somma basata sulla sua classifica al termine della prima fase./nL’importo totale disponibile per il bonus sarà diviso in 666 quote uguali. Il valore iniziale di ogni quota sarà di 275mila euro. La squadra con la classifica peggiore (ultimo posto) riceverà una quota (275mila euro), cifra che è stata considerata nelle stime sui ricavi minimi. Eventuali risparmi derivanti dai pareggi prima fase aumenteranno proporzionalmente il valore iniziale delle quote distribuite per ogni posizione, cosa che verosimilmente accadrà./n /nInfine, i ricavi minimi si completano con le somme derivanti dal pilastro “value”. Sulla base dei presupposti sopra indicati, allo stato attuale l’Inter incasserebbe più di tutti: oltre 32 milioni di euro tra quota europea e quota non europea. Al secondo posto la Juventus, con 31,4 milioni di euro circa, mentre al terzo posto l’Atalanta con oltre 27 milioni di euro. Chiudono il Milan, con poco meno di 25 milioni, e il Bologna, inevitabilmente fanalino di coda con 17,3 milioni./nAggiungendo all’ultima voce descritta anche i bonus per la partecipazione e i bonus minimi per i risultati (l’ultimo posto in classifica) scopriamo che l’Inter è il club che incasserà di più dalla nuova Champions come quota di partenza: quasi 51 milioni di euro. Al secondo posto la Juventus, con oltre 49 milioni di euro, spinta dall’ottima posizione nei due ranking (quello quinquennale e quello storico)./nL’Atalanta si posiziona al terzo posto, grazie agli ottimi risultati fatti registrare nelle coppe europee negli ultimi anni. Segue il Milan con quasi 44 milioni di euro (curioso vedere come per i rossoneri la cifra non sia poi così lontana rispetto a quella complessiva della Champions 2023/24, circa 48 milioni) e chiude il Bologna con 36,2 milioni di euro./nSi passa poi alla seconda competizione per club di casa UEFA: l’Europa League. Ciascuno dei 36 club che si qualificheranno per la prima fase riceverà 4,31 milioni di euro, divisi in due pagamenti distinti: un acconto di 4,14 milioni e un saldo di 170.000 euro (in totale nel ciclo 2021/24 questa cifra era di 2,92 milioni)./nPassando ai bonus per i risultati, ricordiamo che dal prossimo anno le vittorie (450mila euro) e i pareggi (150mila euro) varranno un po’ meno rispetto ad ora (rispettivamente 630mila euro e 210mila euro). Tuttavia, un bonus extra è previsto per il piazzamento nella classifica finale: ogni club tra il 1° e l’8° posto incasserà 600mila euro, mentre le squadre dal 9° al 16° piazzamento ne riceveranno 300mila./nInfine, anche in questo caso i ricavi minimi si completano con le somme derivanti dal pilastro “value”. Sulla base dei presupposti sopra indicati, la Roma incasserà quasi 10 milioni di euro, mentre la Lazio oltre 8 milioni. Complessivamente, i giallorossi possono contare su oltre 14 milioni di euro in partenza, mentre i biancocelesti si fermano a 12,6 milioni circa./nInfine, la terza coppa europea che sarà rivoluzionata a soli tre anni dalla sua introduzione: la Conference League. Ciascuno dei 36 club che si qualificheranno per la prima fase riceverà 3,17 milioni di euro, suddivisi in un acconto di 3,05 milioni di euro e un saldo di 120.000 euro./nPassando ai bonus per i risultati, ricordiamo che dal prossimo anno le vittorie (400mila euro) e i pareggi (133mila euro) anche in questo caso varranno un po’ meno rispetto ad ora (rispettivamente 500mila euro e 166mila euro). Tuttavia, un bonus extra è previsto per il piazzamento nella classifica finale: ogni club tra il 1° e l’8° posto incasserà 400mila euro, mentre le squadre dal 9° al 16° piazzamento ne riceveranno 200mila./nInfine, anche in questo caso i ricavi minimi si completano con le somme derivanti dal pilastro “value”. Sulla base dei presupposti sopra indicati, la Fiorentina – unica italiana che prenderà parte al torneo, qualora chiaramente superasse i playoff che si giocheranno ad agosto – incasserà poco più di 7 milioni di euro. Complessivamente, il club di Commisso potrà contare su oltre 10 milioni di euro in partenza in caso di partecipazione.",
      "date": "Gio, 30 Mag 2024",
      "url": "https://www.calcioefinanza.it/2024/05/30/ricavi-minimi-coppe-europee-2024-2025-cifre/",
      "author": "MARCO SACCHI",
      "imgLink": "https://www.calcioefinanza.it/wp-content/uploads/2024/05/as-roma-v-fc-internazionale-serie-a-tim.webp"
    },
    {
      "id": "0.8337849319526609",
      "title": "Serie A vs Premier League 30 anni dopo: dalle superpotenze italiane al dominio inglese nei conti",
      "excerpt": "Nella stagione 1992/93, quando la Premier League vedeva la luce, il campionato italiano era il più bello e il più ricco al mondo: oggi i rapporti di forza si sono decisamente invertiti, a partire dai bilanci.",
      "body": "Roberto Baggio, Marco Van Basten, Gabriel Omar Batistuta, Roberto Mancini, Dejan Savicevic, Enzo Francescoli. Ma anche Paolo Maldini, Gianluca Vialli, Gianfranco Zola, Georghe Hagi, Zvonimir Boban, Brian Laudrup. Erano questi alcuni dei Campioni con la C maiuscola che ogni domenica calcavano i campi della Serie A nella stagione 1992/93. Una annata in mezzo ad un decennio di dominio italiano, come dimostrato anche in quella stessa stagione, in cui il Milan perse la finale di Champions League contro l’Olympique Marsiglia, ma la Juventus vinse la Coppa UEFA così come il Parma conquistò la Coppa delle Coppe. «Il campionato più bello del mondo»: ce lo dicevamo da soli, ce lo dicevano gli altri. Anche perché in Serie A giocavano gli ultimi tre palloni d’oro, ovvero in ordine cronologico Jean-Pierre Papin, Marco Van Basten e Roberto Baggio./nIn altre latitudini, invece, il calcio inglese faticava a riemergere dopo i fasti degli anni ‘70 e ‘80, interrotti dalle grande tragedie (dall’Heysel a Hillsborough) che portarono la UEFA alla decisione di escludere i club d’oltremanica dalle competizioni continentali. Nel 1991/92, primo anno in cui le squadre vennero riammesse alle coppe, l’Arsenal si fermò agli ottavi in Coppa dei Campioni, il Liverpool venne eliminato ai quarti di Coppa UEFA dal Genoa e il Tottenham non andò oltre i quarti in Coppa delle Coppe. Una tendenza replicata anche la stagione seguente, con il Leeds fuori agli ottavi in Champions League, lo Sheffield Wednesday ko ai sedicesimi in Coppa UEFA e il Liverpool eliminato agli ottavi di Coppa delle Coppe./n/nNel 1992/93, però, il contesto era cambiato. Le squadre inglesi erano infatti entrate nel primo anno della loro rivoluzione, il primo passo verso l’attuale dominio economico: il 20 febbraio 1992 venne infatti annunciata la nascita della Premier League, abbandonando il precedente sistema e staccandosi di fatto dalla Football Association, la Federcalcio inglese. Le altre date fondamentali sono quelle del 18 maggio 1992, quando vennero messe le firme sul primo storico contratto televisivo con BSkyB (che poi sarebbe diventata Sky) di Rupert Murdoch da 304 milioni di sterline in cinque anni, e infine il 15 agosto 1992, quando il campionato vide definitivamente la luce con le prime partite. In campo c’erano giocatori come Alan Shearer, Eric Cantona, Ryan Giggs, Roy Keane e Paul Ince: sicuramente grandi giocatori, ma lontani dalla qualità espressa dall’allora Serie A./nUn divario che era anche economico. Calcio e Finanza ha infatti rielaborato (attualizzandoli in base all’inflazione) i bilanci di 18 delle 22 squadre dell’allora prima Premier League, mettendoli a confronto con i bilanci delle 18 società della Serie A 1992/93 e il quadro che ne esce è che allora il dominio, anche dal punto di vista dei conti, era dei club italiani. Complessivamente, infatti, la Serie A 1992/93 ha generato circa 1,1 miliardi di euro (attualizzati) in ricavi, rispetto ai 384 milioni della Premier League: tra i club, il Milan aveva ricavi per circa 162,4 milioni di euro di oggi, rispetto ai 94,9 milioni della Juventus e agli 85,1 milioni della Lazio, mentre in Premier League il Tottenham si fermava a quota 52,5 milioni e il Liverpool a quota 50,5 milioni./nAllo stesso modo, guardando ai costi, per gli stipendi il Milan al top in Serie A arrivava a quota 75,7 milioni, mentre tutta la Premier League non andava oltre i 174,2 milioni rispetto ai 491,9 milioni spesi dall’intero campionato italiano. E allo stesso modo, dal punta di vista dei costi per la Serie A erano già maggiori rispetto ai ricavi (1,14 miliardi di costi rispetto a 1,11 miliardi di ricavi), mentre le squadre inglesi si fermavano a 375,6 milioni complessivi. I bilanci tuttavia per entrambe le leghe erano già in rosso: -80 milioni la Serie A, -1,7 milioni la Premier./nAnche a livello patrimoniale tanto quando di indebitamento la Serie A aveva preso il largo: il patrimonio netto più solido (263,7 milioni rispetto ai 99,1 milioni della Premier League) faceva da contraltare anche a debiti lordi maggiori (695 milioni rispetto ai 302 milioni della Premier), così come in termini di posizione finanziaria netta, negativa per 77 milioni per la Serie A e per 22,7 milioni per i club inglesi./nLa situazione, però, ora si è capovolta. Trent’anni dopo, infatti, è la Premier League a dominare economicamente, mentre la Serie A è costretta inseguire. Basta guardare la crescita nei conti appunto dal 1992/93 al 2022/23: i club inglesi hanno viaggiato ad un ritmo dieci volte superiore a quello delle squadre italiane, con ricavi cresciuti del 2018% rispetto al +219% della Serie A. Ritmi comunque più veloci rispetto ai PIL di entrambi i Paesi, visto che il CAGR (il tasso di crescita annuale) sui ricavi è stato infatti pari al 4% per la Serie A e del 10% per la Premier League: nello stesso periodo il CAGR del PIL dell’Italia è stato pari all’1%, quello della Gran Bretagna pari invece all’3%./n/nUna crescita spinta per i club inglesi in particolare dall’aumento dei contratti per i diritti tv: da quel primo storico accordo da 304 milioni di sterline in cinque anni si è arrivati fino agli anni recenti con accordi che per la sola Premier League valgono circa 3,2 miliardi di euro annui, a cui nel 2022/23 si sono aggiunti circa 500 milioni dalle altre competizioni con i club inglesi che hanno incassato 3,7 miliardi dai diritti tv rispetto agli 1,48 miliardi dei club italiani./n/nLa curiosità, andando ad analizzare le varie voci, è che attualizzando i ricavi da stadio della stagione 1992/93 della Serie A, il valore resta pressoché identico a quelli della stagione 2022/23, anzi addirittura leggermente superiore: 409 milioni di euro nel 1992/93 contro i 401 milioni di euro del 2022/23, nonostante i due club in più visto che 30 anni fa il campionato era a 18 squadre./n/nPer entrambe le leghe, però, ancora più rapidamente sono cresciuti i costi: +2609% sugli stipendi e +2227% per i costi complessivi per la Premier, +283% sugli stipendi e +235% sui costi complessivi per i club italiani./n/n /nIn compenso, però, la perdita a bilancio delle squadre di Serie A nella stagione 2022/23 è cresciuta in maniera decisamente più contenuta rispetto a quella dei club di Premier League, che nell’ultimo esercizio hanno fatto segnare un -827 milioni rispetto al -441 milioni della Serie A./n/nTra le voci patrimoniali e di indebitamento, la voce che è cresciuta meno in questi 30 anni riguarda il patrimonio netto dei club di Serie A, passato dai 263,7 milioni del 1992/93 ai 455,6 milioni del 2022/23. L’indebitamento lordo è cresciuto di circa 6 volte a 4,6 miliardi, mentre la posizione finanziaria netta è peggiorata passando da -77 a -1,0 miliardi di euro./nCrescita ancora più corposa invece per la Premier League, sotto tutti i punti di vista. Il patrimonio netto è schizzato a 3,3 miliardi di euro (dai 99 milioni del 1992/93), mentre l’indebitamento lordo è cresciuto di quasi 40 volte passando da 302 milioni a 11,7 miliardi di euro. Ma la voce che è più esplosa riguarda la posizione finanziaria netta, peggiorata di quasi 100 volte: dai -22,6 milioni del 1992/93 i club inglesi sono arrivati a -2,1 miliardi di euro nel 2022/23.",
      "date": "Mer, 15 Mag 2024",
      "url": "https://www.calcioefinanza.it/2024/05/15/confronto-serie-a-premier-league/",
      "author": "MATTEO SPAZIANTE",
      "imgLink": "https://www.calcioefinanza.it/wp-content/uploads/2024/05/fbl-eng-pr-fulham-liverpool-scaled.jpg"
    },
    {
      "id": "0.48882310972835985",
      "title": "Milan, conti ancora in positivo nel 23/24: bilancio verso utile di oltre 10 milioni",
      "excerpt": "Il club rossonero dovrebbe fare registrare ricavi e costi in crescita nella stagione appena chiusa, per quello che sarebbe il secondo bilancio consecutivo in utile.",
      "body": "Il Milan si prepara a chiudere il secondo bilancio consecutivo in utile. Dopo il risultato netto positivo per 6,1 milioni di euro nella stagione 2022/23 – spinto dal grande percorso in Champions League –, secondo le stime di Calcio e Finanza il club rossonero dovrebbe avere chiuso l’esercizio 2023/24 con un utile tra i 10 e i 20 milioni di euro./nNel dettaglio, il fatturato secondo le stime dovrebbe aggirarsi tra i 435 e i 440 milioni di euro, in crescita di oltre 30 milioni di euro rispetto alla passata stagione e comprensivo di oltre 56 milioni di euro di ricavi da gestione diritti dei calciatori (di cui quasi 52 milioni di euro di plusvalenze, dato relativo principalmente alla cessione di Sandro Tonali al Newcastle)./n/nIn particolare, a spingere verso l’alto le entrate saranno la crescita dei ricavi commerciali, con l’entrata in vigore dei nuovi contratti con Puma ed Emirates da circa 30 milioni a stagione ciascuno, e appunto le plusvalenze, praticamente assenti nei conti della stagione 2022/23. In leggero calo i ricavi da stadio – principalmente a causa del minor blasone delle sfide giocate – e in netto calo i ricavi da diritti tv, soprattutto a seguito della prematura eliminazione dalla Champions League./nComplessivamente, sono stati stimati ricavi da diritti televisivi per quasi 138 milioni di euro, di cui oltre 83 milioni dalla Serie A e oltre 54 milioni dalla UEFA. Nella stagione 2022/23 il dato ammontava a quasi 175 milioni di euro. Tornando invece a San Siro, il Milan ha giocato un numero di partite pressoché identico (46 nel 2023/24 contro le 45 del 2022/23), ma la presenza di sfide come il derby con l’Inter in semifinale di Champions nel 2022/23 ha fatto sì che i ricavi da stadio fossero inferiori di circa 10 milioni nel 2023/24, con una stima intorno ai 63 milioni di euro./nDal punto di vista invece dei costi, anche le spese sono stimate in crescita rispetto alla stagione 2022/23. Si registrano in particolare, secondo le stime, maggiori ammortamenti – dovuti agli ingenti investimenti sul mercato con l’arrivo, su tutti, di calciatori come Pulisic, Chukweze, Okafor, Loftus-Cheek, Musah e Rejinders – e maggiori costi per beni e servizi, legati principalmente ad un aumento dei ricavi./nSostanzialmente stabili invece i costi per il personale, che dovrebbero aggirarsi intorno ai  167 milioni di euro. Complessivamente, il dato finale dovrebbe toccare una cifra compresa tra i 410 e i 415 milioni di euro, con una differenza tra il valore della produzione e i costi positiva per 25 milioni di euro circa. Un risultato che darebbe seguito a quello del 2022/23, figlio sì di un percorso virtuoso ma finalizzato a una crescita significativa nel lungo periodo./nIl risultato della gestione ordinaria secondo le stime di Calcio e Finanza dovrebbe aggirarsi quindi intorno a un utile tra i 10 e i 20 milioni di euro, ancora in miglioramento rispetto al +6,1 milioni del 2022/23. Il dato finale dipenderà molto probabilmente anche dalla gestione della fine del rapporto con Stefano Pioli e con il suo staff e da eventuali accantonamenti legati al suo ultimo anno di contratto./nCome hanno sottolineato in più occasioni i vertici societari, l’utile sarà poi reinvestito anche in questa occasione per migliorare ulteriormente la rosa, guidata nella prossima stagione dal nuovo allenatore Paulo Fonseca. Il Milan, infatti, punta a crescere nel medio-lungo periodo patrimonializzando la società, con investimenti importanti in diverse aree e propedeutici a un continuo rafforzamento del parco calciatori e al mantenimento della competitività./nOltre all’iter per la realizzazione del nuovo stadio a San Donato Milanese, che ha già comportato versamenti per 40 milioni di euro (secondo i dati ufficiali del bilancio 2022/23) e che secondo indiscrezioni richiederà un investimento complessivo da quasi 1,3 miliardi di euro, il Milan potrà contare anche sul progetto seconda squadra. La nascita della formazione Under 23 (ribattezzata Milan Futuro) richiederà un esborso di circa 12 milioni di euro, compresi gli interventi migliorativi allo stadio di Solbiate Arno, con l’obiettivo che questa spesa si possa ripagare a medio termine, come dimostrato – per esempio – dai risultati ottenuti dalla Juventus.",
      "date": "Mar, 2 Lug 2024",
      "url": "https://www.calcioefinanza.it/2024/07/02/milan-previsione-bilancio-2023-2024-ricavi-costi-utile/",
      "author": "MARCO SACCHI",
      "imgLink": "https://www.calcioefinanza.it/wp-content/uploads/2024/07/ac-milan-v-fc-internazionale-serie-a-11-e1719932718154.webp"
    },
    {
      "id": "0.7219908391898009",
      "title": "Arabia, 14 club della Saudi Pro League in vendita: saranno tutti privatizzati",
      "excerpt": "Dopo la vendita dei quattro club più grandi l’anno scorso, sei saranno messi in vendita ad agosto e altri otto successivamente.",
      "body": "Tutte le squadre di calcio della Saudi Pro League saranno privatizzate, ha annunciato il Ministero dello Sport saudita. Dopo la vendita dei quattro club più grandi l’anno scorso, sei saranno messi in vendita ad agosto e altri otto successivamente. La Saudi Pro League può contare attualmente su un totale di 18 club nel suo campionato./nQuattro di questi – Al Hilal, Al Nassr, Al Ahli e Al Ittihad – nel 2023 sono stati acquistati a maggioranza dal Public Investment Fund (PIF), il fondo sovrano del regno. Questa iniezione di capitali ha permesso loro di attrarre grandi giocatori come Cristiano Ronaldo, Karim Benzema o Neymar, con contratti principeschi./n/nI club sauditi, compresi i quattro di proprietà del PIF, hanno speso 957 milioni di dollari (circa 886 milioni di euro) in trasferimenti la scorsa estate, posizionandosi al secondo posto dopo la Premier League inglese. Ciò però ha prodotto una stagione sbilanciata, segnata dal record mondiale di 34 vittorie consecutive conquistate dall’Al Hilal./nAl Zulfi, Al Nahda, Al Okhdood, Al Ansar, Al Orouba e Al Kholoud sono stati scelti per essere i prossimi nella lista in base al loro «livello di preparazione operativa, salute finanziaria, capacità amministrative e strutture sportive», ha precisato il ministero. La prima ondata ha portato ad una «crescita significativa delle entrate commerciali», ha affermato, aggiungendo che l’obiettivo ora è quello di generare 1,8 miliardi di riyal sauditi (480 milioni di dollari o 444,5 milioni di euro) all’anno./nSecondo il ministero, la privatizzazione fa parte degli sforzi per «accelerare la trasformazione del settore sportivo».  Il più grande esportatore mondiale di greggio cerca di ridurre la dipendenza dal petrolio e migliorare la propria immagine. L’Arabia Saudita, che già ospita gare di F1 e incontri di pugilato, è l’unico candidato a ospitare il Mondiale FIFA del 2034 ed è anche dietro il LIV Tour, il circuito indipendente che ha sconvolto il mondo del golf professionistico.",
      "date": "Gio, 4 Lug 2024",
      "url": "https://www.calcioefinanza.it/2024/07/04/arabia-saudita-club-in-vendita/",
      "author": "REDAZIONE",
      "imgLink": "https://www.calcioefinanza.it/wp-content/uploads/2024/07/al-ittihad-v-al-nassr-saudi-pro-league.webp"
    },
    {
      "id": "0.9710307207195458",
      "title": "Inter, bilancio 2024 verso l’utile operativo: perdita netta dimezzata a -40/45 milioni",
      "excerpt": "Pesano gli oneri finanziari sul bilancio del club nerazzurro, che va verso il primo utile operativo dalla stagione 2017/18.",
      "body": "L’Inter si prepara a chiudere il bilancio dimezzando le perdite rispetto alla passata stagione. Secondo le stime di Calcio e Finanza, infatti, in attesa di eventuali manovre straordinarie a livello di conto economico, il risultato netto a bilancio si dovrebbe attestare intorno ai –40/45 milioni, rispetto al rosso di 85 milioni del 2022/23 e al rosso di 140 milioni nel 2021/22./nNel dettaglio, il fatturato secondo le stime dovrebbe aggirarsi intorno ai 440 milioni, in crescita di circa 15 milioni rispetto ai 425 milioni del bilancio al 30 giugno 2023. Le minori entrate dai diritti tv UEFA, visto il percorso interrotto agli ottavi di Champions League rispetto alla finale del 2022/23 (con un calo di ricavi da 99,5 a circa 65 milioni), hanno avuto come contraltare una crescita dei ricavi da diritti tv della Serie A (da 87 a 100 milioni), da gestione calciatori (circa 70 milioni di euro) e alla crescita dei ricavi commerciali./n/nIn particolare infatti la stessa società nerazzurra aveva già svelato di avere ricavi commerciali contrattualizzati per almeno 77 milioni per il 2023/24, ovverosia 24 milioni in più rispetto alla cifra effettivamente registrata nell’anno fiscale terminato il 30 giugno 2023, in particolare grazie alla spinta di nuovi accordi di sponsorizzazioni come quelli con Paramount+ e Nike fino a U-Power. Nonostante il minor numero di gare disputate in casa, un impatto rilevante è arrivato anche da San Siro, con ricavi stimati intorno ai 70/75 milioni./nIl club nerazzurro dovrebbe quindi registrare un utile operativo (ipotesi già anticipata lo scorso settembre) per la prima volta dal 2017/18, con un valore intorno ai 10 milioni di euro, rispetto all’Ebit negativo per 40 milioni nel 2022/23. A pesare sull’ultima riga del bilancio del club nerazzurro restano gli interessi sui finanziamenti e bond, con oneri finanziari che nel bilancio al 30 giugno 2023 erano stati pari a poco meno di 40 milioni di euro (di cui 29 milioni per il solo bond). La perdita, così, al momento è stimabile intorno ai 40/45 milioni di euro, la più bassa per il club nerazzurro dal -48 milioni del 2018/19./nDa un punto di vista patrimoniale, resta la possibilità per la società di procedere ad una ulteriore conversione dei debiti verso Grand Tower (quindi verso Oaktree, dopo il subentro per il mancato pagamento da parte di Steven Zhang del debito verso il fondo USA) in quota capitale: al 31 marzo 2024, nel bilancio del club nerazzurro restavano debiti per circa 34 milioni verso Oaktree e una eventuale conversione ridurrebbe ulteriormente l’indebitamento lordo (che al 30 giugno 2024 dovrebbe scendere sotto i 700 milioni). Inoltre, nelle casse della stessa Grand Tower è rimasta anche una quota del finanziamento concesso a Steven Zhang ma non utilizzato (e che può essere utilizzato solo per la gestione del club) e che quindi, in caso di necessità, potrebbe essere utilizzato per l’Inter. Nel 2024/25, poi, a livello di impatto sul bilancio ci sarà non solo la crescita dei ricavi garantita dalla nuova Champions, ma anche la nuova sponsorizzazione con Betsson (che ha già versato 14 milioni come anticipo in cassa) e la partecipazione al Mondiale per Club.",
      "date": "Mer, 3 Lug 2024",
      "url": "https://www.calcioefinanza.it/2024/07/03/inter-previsione-bilancio-2024-fatturato-rosso/",
      "author": "MATTEO SPAZIANTE",
      "imgLink": "https://www.calcioefinanza.it/wp-content/uploads/2024/07/fbl-ita-seriea-inter-udinese-scaled.jpg"
    },
    {
      "id": "0.9053456230065953",
      "title": "Quanto è costato un punto in Serie A? La classifica dei top club",
      "excerpt": "Ecco quali sono le società che hanno investito al meglio le loro risorse, e chi ha invece speso peggio i propri soldi in rapporto ai punti conquistati in campionato.",
      "body": "Quanto è costato un punto in Serie A? Al termine del girone di ritorno del campionato – che ha visto l’Inter laurearsi Campione d’Italia – è possibile fare un bilancio complessivo della stagione: chi ha speso meglio i propri soldi nel 2023/24? Per questo motivo Calcio e Finanza ha realizzato un’elaborazione sul rapporto tra costo della rosa (monte ingaggi lordo più ammortamenti e costo di eventuali prestiti) e punti conquistati dalle prime dieci squadre classificate in Serie A, otto delle quali si sono qualificate per le coppe europee nella prossima stagione:/nAl termine di questa seconda metà di stagione, il dato che emerge è significativo di come siano state investite le risorse per gli ingaggi e per i cartellini dei calciatori. Va precisato che si tratta del costo della rosa, al netto degli stipendi degli allenatori (e di eventuali bonus personali e di squadra), e che in alcuni casi i costi legati agli ammortamenti sono stati stimati in assenza di dati ufficiali dai bilanci. La cifra complessiva è stata poi parametrata ai punti conquistati nelle 38 giornate prese in considerazione per l’analisi./n/nPer la realizzazione dello studio abbiamo utilizzato dunque gli stipendi lordi dei soli calciatori sulla base delle indiscrezioni della stampa sportiva italiana, e considerando i calciatori che sulla carta beneficiano degli sgravi fiscali previsti dal Decreto Crescita. Le cifre complessive risultano in alcuni casi differenti da quelle delle analisi realizzate in estate sui costi delle rose dei club di Serie A, principalmente a seguito di aggiustamenti legate ai dati ufficiali emerse dai bilanci 2022/23 pubblicati in autunno dalle società./nEntrando nel dettaglio della nostra classifica, il Bologna è risultato essere il club che ha speso meglio per stipendi e cartellini, alla luce di un costo rosa pari a circa 56,2 milioni di euro (il più basso tra i club in analisi) e 68 punti in classifica, per un costo per singolo punto di poco più di 800mila euro, unica società sotto il milione. Un dato che certifica l’eccezionalità della stagione degli emiliani, andati ben oltre le aspettative con la qualificazione alla UEFA Champions League./nAl secondo posto in classifica si trova il Torino. Il club granata ha visto sfumare la qualificazione alla Conference League per un soffio, a causa della sconfitta della Fiorentina proprio in finale di Conference. La società di Cairo ha speso 1,18 milioni di euro per ogni punto conquistato in campionato e vanta il costo più basso tra tutte le prime dieci in classifica a livello di ammortamenti e prestiti, secondo le nostre stime./n/nChiude il podio l’Atalanta, con 1,48 milioni per punto. La squadra guidata da Gian Piero Gasperini è ha chiuso in crescendo la stagione, conquistando la partecipazione alla prossima edizione della UEFA Champions League e sollevando al cielo il primo trofeo europeo della sua storia: la UEFA Europa League. Un successo incredibile considerando che il costo rosa della Dea supera appena i 100 milioni di euro./nGuardando alle big che hanno iniziato la stagione per contendersi il titolo in campionato, il Milan è quella che – seppur di poco – fa registrare il risultato migliore. I rossoneri hanno lasciato qualche punto di troppo per strada, ma il costo rosa più basso rispetto alle rivali consente comunque di posizionarsi davanti in questa particolare classifica, con una spesa di 2,04 milioni di euro per punto./nAnche l’Inter è molto vicina a questo risultato, con 2,05 milioni di euro spesi per ogni punto utile alla conquista dello Scudetto. Il divario in classifica rispetto al Milan consente di ridurre al minimo la spesa per singolo punto (94 quelli nerazzurri, contro i 75 rossoneri), nonostante un costo della rosa che supera i 192 milioni di euro (quasi 40 milioni di euro in più rispetto al costo rosa dei rivali cittadini)./nA chiudere la classifica, l’unico club che ha superato la soglia dei 3 milioni di euro spesi per punto tra stipendi lordi, ammortamenti e costo dei prestiti: la Juventus. Dato che sarebbe stato addirittura superiore se nell’analisi fosse stato considerato anche lo stipendio di Paul Pogba, ridotto tuttavia al minimo sindacale a seguito della squalifica di quattro anni da parte del Tribunale Nazionale Antidoping./n /nGuardando gli altri club in gioco, positivo il rapporto tra costi e punti per Fiorentina e Lazio, che si posizionano nella prima metà di questa classifica, rispettivamente con 1,73 e 1,82 milioni di euro per ogni punto conquistato. Decisamente peggio hanno fatto invece la Roma (2,4 milioni per punto) e il Napoli, che da Campione d’Italia ha chiuso la stagione con 2,83 milioni di euro per punto in classifica, evitando l’ultimo posto solo grazie al quinto costo rosa in ordine di grandezza tra le prime dieci classificate.",
      "date": "Ven, 7 Giu 2024",
      "url": "https://www.calcioefinanza.it/2024/06/07/quanto-e-costato-un-punto-in-serie-a-2023-2024/",
      "author": "MARCO SACCHI",
      "imgLink": "https://www.calcioefinanza.it/wp-content/uploads/2024/06/fc-internazionale-v-bologna-fc-serie-a-tim-4-e1717710145749.webp"
    },
    {
      "id": "0.8979421603748815",
      "title": "Ufficiale, Jorge Strand Larsen al Wolverhampton: incassa anche il Milan",
      "excerpt": "Ai rossoneri spetterà il contributo di solidarietà sull’operazione che porterà in Premier League l’attaccante norvegese classe 2004.",
      "body": "Il Wolverhampton ha ufficializzato l’acquisto dell’attaccante norvegese classe 2004, Jorgen Strand Larsen. Un’operazione che ha portato un esborso per il cartellino, in favore del Celta Vigo, pari a 25 milioni di sterline (29,5 milioni di euro al cambio attuale)./nUn’operazione che riguarda da vicino anche il Milan. Infatti, i rossoneri hanno avuto Larsen per una stagione, quella del 2017-2018, nel proprio settore giovanile in prestito dal Sarpsborg 08, dove poi tornò al termine di quella annata. E la FIFA riconosce una percentuale alle società che hanno formato il calciatore, anche solo per un anno nella sua carriera calcistica. Si tratta del contributo di solidarietà./n/nIl contributo di solidarietà, come stabilito dall’allegato 5 del suddetto Regolamento FIFA, è quantificato nel «5% di qualsiasi compenso, ad eccezione dell’indennità di formazione, corrisposto alla società precedente, che il nuovo club dovrà detrarre dal totale di tali compensi e distribuire alle società che hanno provveduto alla formazione e all’istruzione del calciatore nel corso degli anni»./nQuesto contributo di solidarietà tiene conto del numero di anni (calcolato in proporzione se inferiore a un anno) durante i quali il calciatore è stato tesserato per le società in questione nelle stagioni comprese fra il 12° e il 23° anni di età. secondo lo schema seguente:/nNel dettaglio, il contributo di solidarietà nell’operazione Larsen è pari al 5% dei 29,5 milioni versati dal Wolverhampton nelle casse del Celta Vigo. Di questi 1.475.000 euro, il 10% viene incassato dal Milan che ha avuto il classe 2004 nel proprio settore giovanile fra il 17° e il 18° anno di età. Quindi il Milan incassa un corrispettivo pari a 147.500 euro.",
      "date": "Gio, 4 Lug 2024",
      "url": "https://www.calcioefinanza.it/2024/07/04/larsen-wolverhampton-contributo-solidarieta-milan/",
      "author": "REDAZIONE",
      "imgLink": "https://www.calcioefinanza.it/wp-content/uploads/2024/07/Jorgen-Strand-Larsen.webp"
    },
    {
      "id": "0.7987518569341319",
      "title": "EURO 2024, tutto pronto per i quarti di finale: ecco le partite in onda sulla Rai",
      "excerpt": "La televisione di Stato si è aggiudicata la messa in onda di 31 partite su 51. Ecco il dettaglio dei match che manderà in onda tra Rai 1 e Rai 2.",
      "body": "A tre anni di distanza dal successo dell’Italia nella finalissima di Wembley del 2021 contro l’Inghilterra, le Nazionali stanno vivendo una nuova edizione del Campionato europeo. Ha preso il via o scorso mese EURO 2024, nuova edizione della rassegna continentale che va in scena in Germania e che si svolge dal 14 giugno 2024 al 14 luglio 2024, con la finalissima della competizione./nIl torneo sta richiamando l’attenzione di tutta Europa. Ma i tifosi dove potranno seguire tutte le partite di EURO 2024? I diritti tv della manifestazione sono stati acquisiti da Sky, che trasmetterà tutte le 51 partite degli Europei, dal match inaugurale alla finale (gare dell’Italia comprese). Alla pay-tv di Comcast si affiancherà la Rai, che trasmetterà un totale di 31 partite in diretta in chiaro sulle proprie reti (comprese quelle dell’Italia)./n/nSky e Rai trasmetteranno non soltanto su satellite e su digitale terrestre. Le sfide degli Europei saranno anche visibili in streaming, sia a pagamento (tutte le 51 partite), sia gratuitamente (le 31 partite della Rai). Di seguito, tutte le piattaforme e il relativo numero di partite trasmesse:/nCome detto, tutte le partite saranno trasmesse in diretta su Sky e NOW, mentre la Rai ne manderà in onda 31. Di seguito l’elenco completo degli incontri, con la specifica del canale Rai per tutti quelli che saranno disponibili in chiaro sulle reti della tv di Stato. Si parte con la fase a gironi (tra parentesi tutti i risultati):/nDi seguito, il programma della fase a eliminazione diretta, dagli ottavi di finale alla finalissima di Berlino, con le partite trasmesse dalla tv di Stato:",
      "date": "Ven, 5 Lug 2024",
      "url": "https://www.calcioefinanza.it/2024/07/05/quali-partite-trasmette-rai-euro-2024/",
      "author": "REDAZIONE",
      "imgLink": "https://www.calcioefinanza.it/wp-content/uploads/2024/07/topshot-fbl-euro-2024-match42-fra-bel.webp"
    },
    {
      "id": "0.6377095884826021",
      "title": "L’Inter chiude l’accordo con Bper: darà il nome alla Pinetina",
      "excerpt": "Iniziano i primi cambiamenti anche a livello commerciale dopo il passaggio ufficiale del club nelle mani di Oaktree.",
      "body": "L’escussione del pegno da parte di Oaktree dopo il mancato rimborso del finanziamento da parte di Suning e il conseguente passaggio della proprietà dell’Inter nelle mani del fondo californiano porta ad un primo cambiamento in casa nerazzurra a livello commerciale. Il centro sportivo di Appiano Gentile, dove si allena la squadra di Simone Inzaghi, infatti non porterà più il nome di Suning come negli ultimi anni, ma sarà legata a Bper./nIl club nerazzurro è infatti pronto ad annunciare l’accordo con la banca del gruppo Unipol, che è già Official Banking Partner della società di Viale della Liberazione dallo scorso settembre. Ora il nome di Bper sostituirà il brand di Suning nel dare il nome alla Pinetina, mentre la seconda parte della denominazione del centro di allenamento, che riporta la dedica allo storico patron interista Angelo Moratti, padre di Massimo nonchè vincitore delle prime due Coppe dei Campioni della storia nerazzurra con la Grande Inter negli anni ‘60./n/nNon solo. Bper sarà anche Official Training Kit Sleeve Partner con il suo logo sulla manica dei training kit di Prima Squadra sia Maschile che Femminile, e sulla manica dei kit pre-match per le competizioni domestiche. Secondo le indiscrezioni, come riportato nelle scorse settimane da FcInter1908, la banca dovrebbe garantire al club nerazzurro un incasso annuale pari a circa 3 milioni di euro./nSi va quindi a comporre il puzzle degli accordi di sponsorizzazione dell’Inter per la prossima stagione. Oltre al nuovo accordo con Betsson, alla conferma di U-Power come retrosponsor e al rinnovo con Nike come sponsor tecnico, infatti, la società sta definendo gli ultimi dettagli per gli accordi che chiuderanno definitivamente l’era Suning a livello commerciale. Resta ancora da definire l’accordo sullo sponsor di manica, dopo l’addio di Ebay al termine della stagione 2023/24.",
      "date": "Ven, 5 Lug 2024",
      "url": "https://www.calcioefinanza.it/2024/07/05/inter-bper-sponsor-pinetina-cifre/",
      "author": "REDAZIONE",
      "imgLink": "https://www.calcioefinanza.it/wp-content/uploads/2024/05/inzaghi.webp"
    },
    {
      "id": "0.49884343583065943",
      "title": "Serie A, 3 miliardi ai club dai diritti tv nel triennio 2021/24: ecco chi ha incassato di più",
      "excerpt": "Nelle casse delle squadre della massima serie una media di 50 milioni a club nell’ultimo triennio: ecco chi ne ha ricevuti di più.",
      "body": "Poco più di 3 miliardi. O meglio, per l’esattezza, 3.029.554.225 euro. È questa la cifra ufficiale aggregata che la Lega Serie A ha distribuito ai suoi club per quanto riguarda i ricavi dai diritti televisivi nelle tre stagioni dal 2021/22 al 2023/24. Alla conclusione infatti del triennio legato al ciclo dei diritti televisivi è possibile infatti tirare le somme legate a quanto delle entrate garantite in particolare da DAZN e Sky siano poi finite direttamente nelle casse dei club./nIn particolare, la cifra distribuita nelle tre stagioni è stata la seguente:/nUna cifra quindi in crescita nel corso della stagione 2023/24 (la cui suddivisione tra i club è stata anticipata nei giorni scorsi dalla Gazzetta dello Sport), con un aumento pari al 14% tra il primo e l’ultimo anno del triennio. La media è pari a circa 50 milioni di euro incassati per club per singola stagione./nChi ha incassato di più tra i club negli ultimi tre anni? Davanti a tutti troviamo l’Inter con 272,3 milioni di euro totali, per una media di 90,8 milioni di euro a stagione. I nerazzurri, così, hanno incassato da soli circa il 9% di quanto distribuito ai club, rispetto all’8,1% del Milan secondo in classifica con un totale di 245,4 milioni di euro (81,8 milioni a stagione) e all’8% della Juventus che chiude il podio con 243,5 milioni di euro totali e una media di 81,2 milioni a stagione./n/nGiù dal podio invece Napoli (214,6 milioni per una media di 71,5 milioni annui) e Roma (203,7 milioni per una media di 67,9 milioni annui), le quali hanno incassato rispettivamente il 7,1% e il 6,7% del totale. Complessivamente, le top 5 della graduatoria in questione hanno incassato quasi il 40% del totale distribuito tra i club (38,9%), mentre allargando lo spettro alla top 10 la percentuale sale al 65%./nIn base all’ultima modifica, la Legge Melandri (che regolamenta la suddivisione delle entrate) attualmente prevede che i ricavi dei diritti tv debbano essere così distribuiti tra i club di Serie A:/nVoce per voce, chi ha incassato di più negli ultimi tre anni?/nNella classifica dei ricavi da diritti tv al top troviamo la Juventus (38,4 milioni incassati nell’ultimo triennio in base agli ascolti televisivi), meglio di Inter (30,7 milioni) e Milan (29,1 milioni)./n/nLa Juventus è in testa anche per i ricavi incassati in base alla classifica legata ai risultati storici dei club, davanti a Milan, Inter e Roma in particolare./n/nAllo stesso modo, la Juventus è in testa anche per i ricavi incassati in base ai risultati dei cinque anni precedenti (rispetto a quello dell’annata in cui si è disputato il singolo campionato), in questo caso davanti a Inter e Napoli./n/nLa graduatoria dei ricavi in base agli spettatori invece premia l’Inter, che ha incassato più di tutti grazie al pubblico allo stadio negli ultimi tre anni davanti a Milan, Roma e Juventus./n/nAnche i punti ottenuti in classifica negli ultimi tre anni premiano l’Inter, che ha incassato più di tutti grazie ai risultati delle ultime tre annate in campionato, facendo meglio di Milan e Napoli./n/nInfine, complice lo scudetto vinto nell’ultima annata, il secondo posto nel 2021/22 e il terzo posto nel 2022/23, l’Inter ha incassato più di tutti anche in base alla classifica del campionato davanti a Milan e Napoli./n",
      "date": "Gio, 4 Lug 2024",
      "url": "https://www.calcioefinanza.it/2024/07/04/ricavi-diritti-tv-serie-a-2023-2024-club-inter-milan-juve/",
      "author": "MATTEO SPAZIANTE",
      "imgLink": "https://www.calcioefinanza.it/wp-content/uploads/2024/04/ac-milan-v-fc-internazionale-serie-a-tim-1.webp"
    },
    {
      "id": "0.5695731254844516",
      "title": "Il tabellone della Copa America 2024: L'Argentina vince ai rigori nei quarti",
      "excerpt": "E’ cominciata la fase a eliminazione diretta della competizione continentale. Intanto i padroni di casa hanno salutato in anticipo.",
      "body": "L’Argentina Campione del Mondo si prepara a difendere il titolo anche in patria in vista della Copa America 2024, in programma negli Stati Uniti dal 20 giugno al 14 luglio, quando si terrà la finale a Miami. Nel sorteggio effettuato alla fine dello scorso anno nella metropoli della Florida, il girone della squadra di Lionel Messi comprende il Cile, il Perù e il Canada, che ha sconfitto Trinidad e Tobago nello spareggio Concacaf./nGli arcirivali del Brasile sono stati invece inseriti nel girone D, insieme con Colombia, Paraguay e Giamaica, così come non ci saranno incroci immediati con l’Uruguay, inserito nel girone C con gli Stati Uniti padroni di casa, Panama e Bolivia. Infine, il girone B comprende Messico, Ecuador, Venezuela e Costa Rica, che ha sconfitto l’Honduras nel secondo playoff giocato a marzo./n/nL’Argentina detentrice del trofeo, vinto nel 2021, è la grande favorita per la prossima edizione e avrà l’onore di disputare la partita inaugurale ad Atlanta (Georgia). Come nel 2016, in occasione della Coppa del Centenario già disputata negli Stati Uniti, il formato è stato ampliato a 16 squadre, dato che ai dieci abituali concorrenti sudamericani della Conmebol si sono aggiunte le sei nazionali della Concacaf (Nord e Centro America e Caraibi)./nIl torneo sarà una piccola prova generale del Mondiale 2026 in Stati Uniti, Messico e Canada, che vedrà la partecipazione di 48 nazioni. Sempre negli USA, prima dei Mondiali, si disputerà anche il Mondiale per Club 2025, la prima edizione del nuovo torneo a 32 squadre. Di seguito, tutti i gironi della Coppa America 2024:/nConclusa la fase a gironi, si passerà a quella a eliminazione diretta. Il tabellone è già definito e in base alla posizione nei gruppi, le squadre saranno inserite nel percorso. Ecco tutti gli incroci:/nQUARTI DI FINALE",
      "date": "Ven, 5 Lug 2024",
      "url": "https://www.calcioefinanza.it/2024/07/05/tabellone-copa-america-2024-aggiornato-partite/",
      "author": "MARCO SACCHI",
      "imgLink": "https://www.calcioefinanza.it/wp-content/uploads/2024/07/fbl-copa-america-2024-arg-ecu.webp"
    },
    {
      "id": "0.2759424274222058",
      "title": "Tutti i nodi della Serie A al via. E ora l'Arabia minaccia anche la Champions",
      "excerpt": "Dalla questione Ct della Nazionale, alle trattative per i diritti tv. Tutti i nodi del calcio italiano al via, intanto l’Arabia mina il dominio della Champions League.",
      "body": "Il calcio italiano ed europeo si presenta ai nastri di partenza della stagione 2023/24 con non pochi nodi da sciogliere./nPartendo dall’Italia il problema che sembrava risolvibile più semplicemente e non a caso è stato risolto con velocità è stato quello del nuovo commissario tecnico della Nazionale. Il tutto al di la della schermaglie tra FIGC e Aurelio De Laurentiis sul tema della penale per liberare Luciano Spalletti,  dopo le dimissione shock di Roberto Mancini da commissario tecnico a nemmeno un mese da partite valevoli per le qualificazioni agli Europei 2024./nMa questo nodo è apparso subito risolvibile non tanto per un merito della nostra federazione, ma soltanto perché la nostra scuola di allenatori è tuttora molto valida e propone profili sempre importanti tra i quali pescare. Se è vero infatti che al momento come calciatori non possiamo vantare una quantità di talenti eccelsa, al contrario per quanto concerne il livello dei tecnici la scuola italiana è tuttora tra le migliori al mondo, basti pensare che Carlo Ancelotti siederà tra poco probabilmente su quella che è considerata la panchina più prestigiosa nel mondo del calcio, ovvero quella della Nazionale brasiliana cinque volte campione del mondo. Insomma grazie alla grande tradizione italiana in termini di tecnici la federazione pur trovandosi impreparata alle dimissioni di Mancini, non ha fatto fatica a trovare profili papabili avendo l’imbarazzo della scelta tra due tecnici vincenti e di provata bravura quali Luciano Spalletti e Antonio Conte./n/nQuesto però non significa che in Via Allegri a Roma, laddove ha sede la federazione, la situazione sia rosea. Tutt’altro. In questa sede non si vuole entrare nei tanti chiaroscuri della vicenda Mancini e nemmeno nelle mille pieghe della lunghissima e tormentata vicenda legata alla Juventus nella passata stagione, di cui questa testata ha parlato svariate volte./nQui, limitandoci ai fatti e non alle opinioni, sia sufficiente far notare come i risultati sul campo delle nostre squadre nazionali più significative sono lungi dal poter dirsi soddisfacenti. La selezione maggiore ha vissuto uno dei decenni peggiori della sua storia mancando la qualificazione ai Mondiali per due volte consecutiva, anche se la decade ha paradossalmente portato un grande trionfo, quello di campione d’Europa nel 2021./nNelle grandi manifestazioni del 2023, al di là della piacevole sorpresa Under 20 (sconfitta in finale ai Mondiali), l’Under 21 è stata eliminata ai gironi negli Europei di categoria gettando alle ortiche una enorme opportunità di qualificarsi per i Giochi Olimpici di Parigi 2024. Visto che la Francia è qualificata di diritto in qualità di Paese ospitante e l’Inghilterra non potrà esserci (il CIO riconosce solo la Gran Bretagna e non le sue singole nazioni), sarebbe stato sufficiente arrivare in semifinale per ottenere il pass per la kermesse iridata, alla quale l’Italia nel calcio manca dal lontano 2008. Il tutto senza dimenticare che la Coppa del Mondo femminile in corso in Australia e Nuova Zelanda ha confermato che il nostro Paese, tra le grandi cinque potenze calcistiche d’Europa (Italia, Inghilterra, Spagna, Germania e Francia) è nettamente il più indietro nel calcio delle donne. Spagna e Inghilterra si giocano infatti domani la finale iridata, la Francia è stata eliminata ai quarti e la Germania, uscita ai gironi, è stata pur sempre due campione del mondo nel femminile. Segno evidente che il nostro movimento, che ha varato il professionismo solo nel 2022, ha ancora grandi passi davanti prima di entrare nella élite quantomeno europea. Per la cronaca al momento anche la selezione femminile è senza commissario tecnico./nEntrando invece nel merito della Serie A che parte oggi è evidente che ogni giudizio sulla qualità tecnica del torneo è giocoforza sospeso sino al termine del mercato (la conclusione è fissata per le 20 del prossimo 1 settembre). Al momento come ha calcolato Calcio e Finanza per Inter, Juventus e Milan si è trattato di un mercato in forte risparmio a livello di impatto sul prossimo bilancio: in particolare, nel calcolo tra i maggiori costi legati ai nuovi acquisti e l’impatto positivo dalle cessioni, i nerazzurri finora fanno segnare un +116 milioni, mentre i bianconeri sono a +61 milioni e infine i rossoneri a +47 milioni. Il tutto però in situazioni diverse, guardando ad esempio agli investimenti del Milan o all’immobilismo di fatto della Juventus, oltre alle scelte di puntare su una forte pulizia del bilancio per l’Inter./nQuello che si può già dire però è che la Serie A si sta confermando sempre più come una lega di passaggio per molti giocatori. E in questo quadro va segnalato coma l’emergere della Saudi League fa sì che ora i presidenti italiani abbiano ora due grandi mercati nei quali vendere ad alti prezzo i propri giocatori: la Premier League (Onana e Tonali per citare i più famosi venduti in questa sessione Oltremanica) e appunto il campionato arabo (come per Brozovic e Sergej Milinkovic-Savic)./nIl risultato che ne consegue è che il nostro torneo sembra sempre più assumere le caratteristiche di un trampolino di lancio per giovani di grandi speranze che però devono ancora dimostrare parecchio – è il caso di Musah o Chukwueze – oppure di chi cerca occasioni di rilancio per giocatori che nelle leghe più ricche hanno incontrato qualche difficoltà – per esempio Pulisic, Renato Sanches o Loftus-Cheek – oppure ancora rappresenta un torneo per grandi campioni ormai sul viale del tramonto – Lloris e Sommer./nÈ evidente questa situazione non rende semplice il compito di chi, come l’amministratore delegato della lega Serie A Luigi De Siervo e il team nominato dagli stessi presidenti, è incaricato di vendere i diritti televisivi del campionato italiano ai vari broadcaster e all’estero cercando di ottenere il massimo possibile, visto che proprio questa è la maggior fonte di ricavi per la stragrande maggioranza dei club di Serie A. Anche perché va fatto notare come la Ligue 1 francese, se si sommano i ricavi delle sue squadre, sia ormai non molto lontana dall’aggregato omologo della Serie A, che è comunque dietro alla Premier League, la Liga spagnola e la Bundesliga tedesca./nIn particolare secondo quanto stimato da Deloitte nella stagione 2021/22 questi sono stati i ricavi aggregati delle principali leghe europee/nOvviamente il torneo transalpino beneficia parecchio dei ricavi extra large del PSG (ricavi per 670 in quella stagione), ma non va dimenticato come la politica governativa sugli stadi in Francia di cui questa rubrica ha parlato nell’appuntamento precedente abbia dotato molte squadre media di impianti moderni e ora in virtù degli stadi all’avanguardia questi stessi club stanno ora incrementando le proprie entrate contribuendo alla avanzate del movimento generale./nScriviamo questo perché passata la pausa di ferragosto sta per riprendere la negoziazione con i broadcaster per i diritti televisivi per le prossimetagioni. Secondo quanto appreso da Calcio e Finanza, infatti, il nuovo appuntamento chiave per discutere delle offerte dei broadcaster è fissato per lunedì 11 settembre. Sottotraccia le emittenti continuano a lavorare per arrivare a una soluzione definitiva per il prossimo ciclo, che grazie alle modifiche della Legge Melandri potrebbe durare fino a un massimo di cinque anni. Per il resto, si rimane fermi all’esito dell’ultima riunione in cui i club hanno valutato le ultime proposte di DAZN, Mediaset e Sky, le tv in corsa per l’assegnazione dei diritti: le offerte dei tre broadcaster saranno ancora valide fino a metà ottobre, il tempo massimo entro cui le società puntano a prendere una decisione. Tuttavia, qualcosa potrebbe già muoversi a settembre, nel prossimo appuntamento che le società hanno fissato./nE la cosa sarà più complicata sui diritti esteri quando il nostro campionato dovrà essere venduto non ai tifosi italiani che seguono la Serie A indipendentemente dai giocatori che vi giocano, ma ai “clienti” stranieri interessati a vedere le partite più per godere uno spettacolo che non per questioni di appartenenza a un club oppure a un altro. E in questo caso i nomi dei grandi giocatori da utilizzare come biglietto da visita contano molto ma molto di più rispetto a quando l’obiettivo sono i tifosi italiani./nPer altro questo è un problema non di sola pertinenza della Serie A, ma lo sta diventando e minaccia di esserlo sempre anche per la Champions League. Se infatti nei decenni scorsi vi è stata una alternanza nel definire quale fosse il campionato nazionale più bello d’Europa (prima lo era la Serie A, poi lo è diventato la Liga spagnola e ora lo è la Premier League inglese), tutti erano concordi sul fatto che nessuno avesse l’allure e il prestigio della Champions League, anche perché quale che fosse il campionato più bello la massima competizione europea ne inglobava le squadre migliori insieme a quelle delle leghe concorrenti./nOra l’offensiva arriva dall’Arabia Saudita, paese non solo extra europeo ma che dispone inoltre di potenza di fuoco finanziaria impossibile per la stragrande maggioranza dei club del Vecchio continente. La massiccia campagna della Saudi League sul mercato non a caso sta portando via pezzi da novanta al calcio europeo./nBasti pensare che solo un anno fa la massima competizione continentale presentava come le sue figure più iconiche Cristiano Ronaldo, Neymar, Messi, Mbappé, e Haaland e ora di questi soltanto due giocano ancora nel Vecchio continente. Inoltre se Massi ha preso la strada degli Stati Uniti, in Arabia oltre al fuoriclasse portoghese e a quello brasiliano sono andati a giocare in una sola sessione di mercato giocatori quali Brozovic, Milinkovic-Savic, Ruben Neves, Firmino, Koulibay, Sadio Mané, Henderson solo per citarne qualcuno./nInsomma il punto è: se l’Arabia Saudita proseguirà su questa strada in quante sessioni di calciomercato riuscirà a mettere a rischio la predominanza tecnica della Champions League? E comunque quand’anche non ci dovesse riuscire, è evidente che se la tendenza continuerà ad essere questa il patrimonio tecnico della massima competizione europea ne uscirà necessariamente diminuito. E a questa predominanza tecnica, oltre che di storia e blasone, sono legati i ricchissimi contratti dei diritti televisivi che i vari broadcaster nazionali pagano alla UEFA./nE ancora: il modello svizzero con cui si giocherà la Champions League a partire della stagione 2024/25 riuscirà a produrre tanti ricavi e quindi salvaguardare questa leadership? Sono tutti interrogativi che a Nyon i vertici della UEFA dovrebbero porsi senza perdere troppo tempo./n /n/nNel frattempo secondo indiscrezioni la stessa Saudi League starebbe valutando la possibilità di domandare alla UEFA un posto Champions League per la squadra campione del proprio torneo. Qualora questa proposta pervenisse veramente, è una offerta che l’UEFA dovrebbe valutare seriamente in barba alla storia, alle geografia e ai rapporti con la Confederazione asiatica?/nSi narra che Giulio Cesare amasse ripetere: «Se non puoi sconfiggere il tuo nemico, fattelo amico». Ma è una via percorribile viste le obiezioni menzionate sopra, in particolare quella relativa alle relazioni con la Confederazione asiatica? Da qualunque parte la si veda insomma l’offensiva araba rischia di squassare dal suo interno non solo la geopolitica e gli equilibri del calcio mondiale ma anche la stessa infrastruttura su cui si regge il ondo del pallone a livello globale.",
      "date": "Sab, 19 Ago 2023",
      "url": "https://www.calcioefinanza.it/2023/08/19/football-affairs-serie-anodi/",
      "author": "LUCIANO MONDELLINI",
      "imgLink": "https://www.calcioefinanza.it/wp-content/uploads/2023/06/fbl-ita-seriea-napoli-scudetto-2.webp"
    },
    {
      "id": "0.791634626240699",
      "title": "Tra scadenze e nuovi soci: i nodi al pettine di Inter, Juve e Milan nel 2024",
      "excerpt": "Tra scadenze dei prestiti, aumenti di capitale e ricerca di nuovi soci: cosa aspettarsi per le big italiane in un anno cruciale per le proprietà.",
      "body": "Nel mondo del calcio il 2023 si è chiuso con la sentenza della Corte di Giustizia del Lussemburgo sulla Superlega che potenzialmente potrebbe squassare gli equilibri futuri del settore nelle prossime stagioni. Come spiegato nel precedente appuntamento di questo editoriale però difficilmente gli effetti pratici di questa sentenza si potranno vedere, se vi saranno, presto visto che per il momento calendari, pacchetti dei diritti televisivi per le competizioni internazionali sono già stati assegnati./nNel 2024 pertanto difficilmente si potranno vedere effetti pratici di questa sentenza. Questo non toglie ovviamente che A22, ovvero la società che muove i fili della frangia “separatista”, continuerà con maggior vigore, visto l’esito della sentenza, il suo lavoro in giro per l’Europa per portare a termine il suo progetto che per il momento appare non semplice visto che sinora la gran parte dei club europei che vanno per la maggiore si è detta contraria al progetto Superlega. E nello stesso modo per il momento pare ambizioso quel progetto, svelato dai media spagnoli, di iniziare i tornei targati Superlega dalla stagione 2025/26./n/nQuesto non significa però che l’anno che sta per iniziare non avrà grande significato per quanto concerne i piani strategici del calcio. Anzi, tutt’altro visto che almeno in Italia le tre grandi storiche del nostro campionato, Juventus, Inter e Milan, si apprestano ad affrontare una annata molto importante se non cruciale. Un 2024 che partirà già con il “piede sbagliato” dal punto di vista dei club, dopo che il Governo ha deciso di abolire gli sgravi fiscali previsti dal Decreto Crescita per gli sportivi professionisti, sconfessando l’ipotesi di una proroga della normativa fino al 29 febbraio del nuovo anno. Una scelta che renderà molto più oneroso per le società l’ingaggio dall’estero di calciatori con stipendi particolarmente elevati./nLa Juventus, dopo aver fatto segnare una perdita monstre di 123,7 milioni al 30 giugno 2023, sta affrontando questa stagione senza l’ausilio degli incassi e degli introiti da premi delle coppe europee e secondo le stime della stessa società bianconera anche la stagione in corsa terminerà con un passivo sostanzioso (previsto un impatto negativo per oltre 90 milioni a causa degli esiti dei procedimenti sportivi)./nPer questo nel mese di ottobre il club ha varato un aumento di capitale da 200 milioni di euro che dovrebbe essere realizzato indicativamente nel primo quadrimestre del 2024 sotto la guida di Unicredit e Citigroup in qualità di joint global coordinators./nExor, la holding della dinastia Agnelli-Elkann che è il primo socio del club con il 63,8%, come sempre ha fatto la sua parte versando nelle casse bianconere 127 milioni di euro divisi in due versamenti, uno da 80 e uno da 47 milioni. Poi ci sarà da vedere se gli altri azionisti, a cominciare dal fondo londinese Lindsell Train che con l’11,39% del capitale è il secondo socio, aderiranno pro quota./nSarà quindi interessante vedere se al termine dell’aumento di capitale l’azionariato bianconero sarà lo stesso in termini percentuali oppure se vi saranno modifiche. Azionariato bianconero, per altro, che come ha svelato Calcio e Finanza, include anche se con quote molto piccole, istituzioni economiche di prim’ordine come il Fondo Monetario Internazionale o la Banca Centrale Europea./nAncora più interessante però sarà notare un altro punto. La società bianconera ha spiegato che dopo quello in corso non sarà necessario un altro aumento di capitale. Una visione opposta a quella degli analisti di Equita Sim che in una nota di dicembre spiegavano che senza l’ingresso di nuovi soci significativi l’aumento di capitale appena varato non sarà sufficiente. Chi è nel giusto? Non è escluso che lo siano entrambi con l’entrata di nuovo azionista importante che potrà affiancare Exor e Linsdsell Train nell’azionariato./nLa partita più delicata però si giocherà a Milano sulla sponda nerazzurra. Infatti, nel mese di maggio del 2024 il presidente Steven Zhang e la proprietà dell’Inter dovranno rimborsare il finanziamento da 275 milioni di euro che il fondo statunitense Oaktree ha garantito nel maggio 2021. Soldi che sono serviti per le esigenze di cassa del club nerazzurro, in particolare al termine della stagione 2020/21 in cui la squadra allora allenata da Antonio Conte vinse lo Scudetto ma dovette anche accettare la proposta della società di rinviare al termine del campionato la ricezione di alcune mensilità di stipendi./nIn questi due anni e mezzo, l’esposizione della famiglia Zhang verso Oaktree è aumentata a 330 milioni al 31 dicembre 2022 e dovrebbe superare i 350 milioni, avvicinandosi ai 400 milioni, al momento della scadenza il prossimo maggio, visti gli interessi al 12% annui. Tutto questo perché l’operazione ha una cosiddetta struttura PIK, ovvero gli interessi non vengono versati anno per anno ma progressivamente accumulati nel tempo sul capitale (e non sul valore iniziale), mentre il pagamento avviene alla scadenza del contratto. Nel dettaglio il finanziamento è stato garantito a Grand Tower Sarl, una delle holding tramite cui gli Zhang controllano l’Inter, nonché il veicolo dato in pegno nell’operazione./nCome spiegato più volte dallo stesso Steven Zhang l’obiettivo della proprietà cinese è quello di tenere l’Inter e quindi quello di trovare mezzi per il rifinanziamento del prestito. Le strade sono due: quello dell’apertura a eventuali nuovi soci, fascicolo su cui Goldman Sachs e Raine Group sono al lavoro da mesi, oppure quella di  un eventuale nuovo finanziamento che potrebbe essere garantito dalla stessa Goldman Sachs (banca da sempre vicino agli Zhang), dato che i tassi di interesse sul mercato sono stabili da alcuni mesi dopo un ciclo di rialzi cominciato nel luglio 2022./nZhang peraltro non vorrebbe perdere il controllo della società a un anno dal Mondiale per Club che si disputerà nel 2025 negli Stati Uniti (l’Inter si è già qualificata). Una manifestazione che sarà una vetrina importantissima per i club potenzialmente in vendita proprio nel paese che vanta il maggior numero di investitori interessati al calcio./nQuesto detto però se la proprietà cinese non centrasse l’obiettivo di trovare denaro sul mercato, Oaktree prenderebbe in mano Grand Tower e a cascata l’Inter, in una struttura dell’operazione simile a quella realizzata per il Milan tra Yonghong Li e il fondo Elliott per il Milan./nIn questo quadro è lecito chiedersi il motivo per il quale Oaktree, che secondo Il Sole 24 Ore avrebbe avuto già abboccamenti con altri potenziali acquirenti, dovrebbe accettare il prolungamento del finanziamento quando per la modica cifra di 250 milioni investiti potrebbe diventare proprietario di un asset che secondo stime potrebbe valere attorno al miliardo. E quindi anche vendendolo a un prezzo inferiore al miliardo, il fondo californiano, che ha sempre detto di non essere interessato al calcio, incasserebbe una lauta plusvalenza. Altri osservatori però segnalano che i legami tra la famiglia Zhang e Oaktree sono molto stretti e che la dinastia cinese potrebbe essere stata tra gli investitori del comparto californiano. E quindi vi sarebbero insomma dei legami di lunga data tra le controparti./nSull’altra sponda del Naviglio, la situazione sembra più calma anche se comunque si muove qualcosa. Gerry Cardinale è entrato ufficialmente nel Milan ormai da oltre un anno, acquistando il club rossonero tramite il fondo RedBird Capital sulla base di una valutazione di poco meno di 1,2 miliardi di euro. L’operazione si è chiusa con una formula che ha previsto lo stanziamento di capitali propri per 600 milioni di euro e un vendor loan verso il fondo Elliott per ulteriori 550 milioni di euro circa più interessi, (la cifra esatta è attorno ai 585 milioni di euro), da ripagare entro tre anni dal via del prestito (mancano quindi due anni alla scadenza). Va detto che il fondo Elliott da parte sua non pare avere fretta di rientrare del prestito, e allo stesso tempo RedBird può contare su un tasso di interesse in linea con il mercato e difficilmente migliorabile, intorno al 6/7%./nLe ultime indiscrezioni però parlano di un Cardinale alla ricerca di un partner che possa sostituire proprio Elliott, rimborsando il prestito al fondo USA e rilevando allo stesso tempo una parte delle quote del Milan. Le voci portano al Medio Oriente (si è parlato come spesso accade del fondo PIF e di Investcorp), dove Cardinale ha viaggiato negli ultimi tempi, anche perché negli Emirati Arabi la società ha aperto Casa Milan Dubai. Va anche notato del resto che la raccolta di capitali fa parte dell’attività ordinaria di un fondo come RedBird e una chiusura a questa attività andrebbe in controtendenza con gli obiettivi della società./nSecondo indiscrezioni più estreme, l’ingresso di nuovi soci arabi potrebbe portare all’acquisto del club da parte di questi soggetti con Paolo Maldini che potrebbe diventare il nuovo presidente. E’ bene sottolineare che per il momento sono ipotesi che non trovano conferme ma che se vi sarà una tale operazione probabilmente dovrebbe comportare una offerta monstre visto che Cardinale, se mai cercasse di vendere nel breve periodo, vorrà almeno aver prima avviato l’iter per la costruzione del nuovo stadio. Un progetto che contribuirebbe inevitabilmente ad alzare il valore della società./nSe invece si pone lo sguardo oltre le tre grandi tradizionali, si nota che la storica borghesia del calcio italiano –Roma, Napoli, Lazio, Torino e Fiorentina – vive una sorta di tranquillità a livello societario visto che le proprietà di queste piazze sono molto consolidate. Invece non è detto che qualcosa non possa accadere a livello di operazioni nei club al di sotto di questa borghesia, dato per certo l’interesse continuo di investitori stranieri per il nostro campionato, che a loro dire dal punto di vista del costo propone opportunità interessanti di investimento.",
      "date": "Sab, 30 Dic 2023",
      "url": "https://www.calcioefinanza.it/2023/12/30/football-affairs-inter-juventus-milan/",
      "author": "LUCIANO MONDELLINI",
      "imgLink": "https://www.calcioefinanza.it/wp-content/uploads/2023/11/fc-internazionale-v-ac-milan-serie-a-tim-3.webp"
    },
    {
      "id": "0.7462210605084503",
      "title": "Il segnale di Goldman Sachs fa sperare. UEFA, la Champions alle 18.45 è utile?",
      "excerpt": "La banca d’affari apre un dipartimento dedicato allo sport: perché è un bel segnale per il settore. Intanto la UEFA vuole aumentare le gare di Champions alle 18.45. Sicuri che sia un bene? I dati italiani dicono di no.",
      "body": "Nel mondo della finanza internazionale Goldman Sachs certo non ha bisogno di presentazioni: la banca di investimento newyorchese è infatti una delle istituzioni finanziarie più prestigiose al mondo e probabilmente quella che ha saputo interpretare meglio il dilemma che dagli anni novanta ha attanagliato le grandi banche d’affari: restare boutique e offrire servizi finanziari su misura puntando su una qualità “artigianale” oppure diventare supermercati finanziari nei quali trovare tutto quanto si possa offrire, dal trading alla consulenza su misura, con l’obiettivo di ampliare il proprio raggio d’azione – e quindi i ricavi – ma anche quello di incrementare le sinergie da offrire a un cliente e quindi soddisfarlo maggiormente./nIn questo quadro secondo numerosi osservatori tra New York e Londra Goldman Sachs è la banca che probabilmente ha saputo percorrere meglio questo stretto crinale, non facendo calare la qualità dei propri servizi ma nel contempo non disdegnando l’allargamento del perimetro operativo. E in questo senso una testata come Calcio e Finanza non può che salutare con grande soddisfazione la notizia secondo la quale proprio la banca newyorchese ha deciso di istituire un dipartimento ad hoc per le transazioni che riguardano le società sportive: siano queste operazioni acquisizioni o finanziamenti/obbligazioni sulle quali ovviamente guadagnerà laute commissioni per la consulenza./n/nIl motivo è molto semplice: nel quartier generale globale di Goldman Sachs a New York, al 200 di West Street (Lower Manhattan), così come in quello europeo a Londra, non lontano dalla cattedrale di Saint Paul, nessuno fa nulla per nulla. Si sta parlando di finanza e non di enti caritatevoli e in questa ottica in Goldman Sachs tutto è misurato nella logica del profitto, e quindi nessuno in quelle stanze investe denaro e risorse se non ha la ragionevole speranza di ripagare lautamente queste spese./nIn soldoni questo significa se la banca ha deciso di istituire un dipartimento ad hoc sullo sport è il segnale che intravede in questo settore un grande potenziale inespresso nel settore. E questo non può che far piacere a tutti coloro che, dagli uomini d’affari ai manager, dagli agenti economici ai giocatori, sullo sport investono, puntano e lavorano./nA guidare il nuovo dipartimento insieme a Dave Dase sarà una vecchia conoscenza di Calcio e Finanza, quel Greg Carey che nel 2021 rilasciò una intervista a questa testata sulle nuove tendenze sulla questioni stadi. Ed è lo stesso banker che negli ultimi anni si è praticamente occupato di tutte le transazioni finanziarie straordinarie riguardanti l’Inter./nIl dipartimento nel particolare si occuperà di sport in generale (non solo calcio) puntando a guadagnare sia tramite commissioni sulla consulenza di operazioni di compravendita di club o franchigie USA oppure per l’attività di strutturazioni di emissioni azionarie o obbligazionarie di imprese sportive. Ma secondo quanto trapela il calcio avrà un ruolo tra i più importanti. Una banca come Goldman Sachs d’altronde non si occupa di transazioni minori (le commissioni sono generalmente piccole percentuali del valore al quale una società viene venduta) e quindi soltanto il calcio europeo e i grandi sport USA – football americano, basket NBA, hockey e baseball – possono garantire valori tali da ingolosire e quindi metter al lavoro un colosso come Goldman Sachs./nProbabilmente, come spesso sottolineato in questa rubrica, anche nel quartier generale di Goldman Sachs pensano che nei prossimi anni il calcio sia destinato ad avere grandi luci della ribalta sul mercato nordamericano. Visto che negli USA si disputeranno prima il nuovo Mondiale per club voluto dalla FIFA nel 2025 e poi nel 2026 la classica Coppa del Mondo (organizzata insieme a Messico e Canada)./nNon è un caso d’altronde se la famiglia statunitense dei Glazer, proprietaria del Manchester United, sembra aver congelato la cessione del club inglese perché ritiene insufficienti le offerte provenienti dallo sceicco qatariota Jassim Bin Hamad Al Thani e dal miliardario britannico Sir James Ratcliffe proprio perché pensa che la grande esposizione del calcio negli States in quel biennio possa fare crescere ulteriormente il prezzo./nPer altro a corroborare questa tendenza è uscito in settimana un dato interessante: il controvalore in denaro delle sponsorizzazioni della Major League Soccer ha quasi raggiunto quello della National Hockey League (NHL) ed è ormai a ridosso di uno dei quattro grandi sport USA in questa speciale graduatoria./nRientrando invece in Europa ma restando nell’ottica di valorizzare meglio il prodotto calcio resta più di discutibile l’idea introdotta dalla UEFA qualche stagione orsono di programmare due partite di ogni giornata di Champions League alle 18.45, pertanto per ogni turno essendo i matchday spalmato tra martedì e mercoledì. (La spalmatura su diversi orari è invece obbligata per l’Europa e la Conference League visto il grande numero di partite da disputarsi nello stesso giorno)./nL’idea in particolare venne introdotta nella stagione 2018/19 e l’intento è quello di spalmare meglio gli eventi per permettere alla platea televisiva di tutto il continente di godersi più di una partita lo stesso giorno. E quindi permettere alle emittenti che dispongono di più partite di ammortizzare meglio l’investimento compiuto per comprare i diritti televisivi. Inoltre, vi è anche la volontà da parte dell’UEFA di andare incontro anche ai desiderata di alcune delle nazioni del Nord Europa dove notoriamente gli orari dello stile di vita sono anticipati rispetto a quelli della parte meridionale del continente. Anche se, eccezione importante, quest’ultima considerazione non vale per il mercato economicamente più rilevante, quello britannico, visto che il Regno Unito è su un fuso orario diverso da quello predominante dell’Europa continentale e le partite che a Milano, Madrid o Parigi vengono disputate alle 18.45 vengono viste Oltremanica quando sono le 17.45 in Gran Bretagna. Un orario molto scomodo anche per i sudditi di Sua Maestà./nQuesto detto però la cosa non deve dispiacere ai vertici di Nyon se è vero come è vero che dalla stagione 2024/25 con l’introduzione del modello svizzero le partite in pre-serata andranno in scena anche nella fase a eliminazione diretta, esclusivamente agli ottavi di finale./nOra passi per gli ottavi dove la formula a eliminazione diretta rende la partita decisiva e il fattore scomodità potrebbe essere superato dalla volontà dei tifosi di essere presenti allo stadio o davanti ai teleschermi, ma siamo sicuri che il match in quell’orario nella fase a gironi sia un bene? I numeri italiani dicono che non lo è certamente, sia per quanto concerne gli incassi da stadio sia per quelli delle emittenti, almeno quelle in chiaro./nCalcio e Finanza in settimana ha svelato come nelle ultime cinque stagioni mai la partita pre-serale in Italia abbia ottenuto un tutto esaurito. Il record in termini di spattatori infatti appartiene a Inter-Viktoria Plzen della passata stagione con 71.849 presenze allo stadio e anche in settimana l’esordio del Milan in Champions League contro il Newcastle non ha fatto segnare il sold-out. E si sta parlando di due squadre, che al di là di qualche turno infrasettimanale di campionato, ultimamente non hanno grandi difficoltà a riempire il proprio impianto da oltre 75mila posti, macinando pienoni su pienoni siano esse impegnate in Italia che in Europa./nNel caso specifico è evidente che, senza contare il disagio per le persone che non abitano nella zona di Milano, la partita che inizia alle 18.45 in un giorno lavorativo rappresenta un sacrificio anche per chi si trova nel capoluogo lombardo o nelle sue vicinanze. Si tratta infatti di lasciare la propria occupazione almeno per le 17.30 (a voler essere ottimisti) e non sempre si può fare evidentemente. Con nocumento significativo per gli incassi del club ospitante./nNon solo, ma se come si diceva la spalmatura su diversi orari è ben vista dalle emittenti che hanno più partire da mostrare, questo non lo si può dire per quelle che invece si garantiscono un match il martedì o il mercoledì e che anche esse, al pari delle altre, investono nel prodotto calcio./nQuesta testata in settimana ha rivelato per esempio che Mediaset, che in Italia ha il diritto di scelta per la migliore gara del martedì in chiaro, ha fissato prezzi diversi dei propri spot a seconda che le partite trasmesse siano quelle di Inter e Milan oppure quelle di Lazio e Napoli. Il singolo spazio pubblicitario durante le gare delle due milanesi infatti costa oltre il 20%  in più rispetto a quelle di azzurri e biancocelesti./n/nEvidentemente nel prendere questa decisione i dirigenti del Biscione si sono basati sullo storico dell’audience di queste squadre (Lazio-Atletico Madrid per esempio è stato il match in chiaro meno visto negli ultimi cinque anni tra le partite delle squadre italiane pur risultando il programma più visto in tv nella serata di martedì 19 settembre) e sulla entità numerica dei tifosi di queste stesse società. E come è noto in Italia Juventus, Inter e Milan sono di gran lunga le squadre più tifate nonostante la grande passione di tifoserie come quella biancoceleste  Non solo, ma le partite delle tre grandi solitamente “attirano” anche le tifoserie storicamente rivali – nei fatti quelle delle altre due strisciate – che anche esse sono numericamente corpose. Spingendo in alto quindi i dati di ascolto totali./nIn questo quadro è presumibile pensare che qualora i rossoneri invece di giocare nella fascia pre-serale avessero giocato in prima serata  (di gran lunga la più vista all’interno del palinsesto televisivo), Mediaset avrebbe optato per Milan-Newcastle e non per Lazio-Atletico Madrid. Il tutto con evidente guadagno sia in termini di ascolto che in termini di incasso per il singolo spot./nPoi siccome, al di là del business, dei soldi e di tutto quanto lo circonda, il calcio resta pur sempre un gioco e un mistero meraviglioso, la dea Eupalla – per dirla con Gianni Brera – sembra quasi aver voluto ripagare Mediaset, la quale infatti ha potuto trasmettere in diretta e a tutti gli spettatori italiani il gol di “bomber” Ivan Provedel che è già passato alla storia.",
      "date": "Sab, 23 Set 2023",
      "url": "https://www.calcioefinanza.it/2023/09/23/football-affairs-goldman-sachs-fauefa-champions/",
      "author": "LUCIANO MONDELLINI",
      "imgLink": "https://www.calcioefinanza.it/wp-content/uploads/2022/05/Depositphotos_170050754_XL-e1651854772331.webp"
    },
    {
      "id": "0.9764755293667283",
      "title": "Le big di Serie A attente ai bilanci: risparmiati 350 milioni con il mercato. Ma per tutte restano nodi irrisolti",
      "excerpt": "Si è chiusa ufficialmente la sessione estiva del calciomercato 2023/24: un’estate all’insegna del risparmio per la Serie A, anche se restano alcune problematiche per i top club italiani.",
      "body": "La sessione estiva del calciomercato 2023/24 è terminata all’insegna del risparmio e all’attenzione ai bilanci da parte della squadre della Serie A. Calcio e Finanza ha analizzato in termini economici la campagna trasferimenti delle sei società con maggiori capacità di spesa – Inter, Milan, Juventus, Napoli, Lazio e Roma – ed è emerso che:/n/n /n/n /nNumeri che testimoniano di come ormai l’attenzione ai costi sia diventata prerogativa di tutti i club, anche di quelli che concorrono per il titolo, considerando anche le nuove regole del Fair Play Finanziario della UEFA. E che per la maggior parte di queste società il grosso del risparmio giunga non tanto dalla differenza tra acquisti e cessioni quanto dal risparmio su salari. E questo è un segno evidente di come nel calcio italiano ci sia ancora molto margine sul quale lavorare e da tagliare, soprattutto per quanto riguarda il livello dei salari che molti club hanno concesso ai propri giocatori negli anni passati. Un livello invece che ora invece non sono più disposti a garantire, soprattutto per calciatori magari di secondo piano./nOra però la palla passerà al campo e a quello spetterà la parola per giudicare quale dirigenza abbia trovato i compromessi migliori tra esigenze economiche e competitività sportiva./n/nLa più risparmiosa è stata, come è evidenziato in tabella, l’Inter che secondo le nostre stime dalla campagna trasferimenti appena terminata otterrà un impatto positivo per quasi 105 milioni sul bilancio 2023/24. Ovvero oltre un terzo di quanto risparmiato dalle sei big a livello aggregato. Secondo i bookmakers Simone Inzaghi e i suoi sono inoltre tra i favoriti per il titolo e questo la dice lunga sui meriti dell’amministratore delegato nerazzurro Giuseppe Marotta e del suo staff./nUna volta riconosciuti questo grande lavoro (soprattutto nell’ottica di una società che a livello economico non sta benissimo), tuttavia non si può nascondere come il mercato interista, dopo una partenza sprint nella quale la società ha bruciato la concorrenza sia su Frattesi che su Thuram, si sia poi incartata sull’affaire Lukaku. Ora al di la del comportamento quantomeno discutibile del centravanti belga (secondo tutti gli organi di informazione si era promesso con mille parole ai nerazzurri salvo poi trattare sottobanco con altri club inclusi i rivali storici Juventus e Milan), non può passare certo inosservato come qualcosa non abbia funzionato nei “sistemi di sicurezza aziendali interni” del club./nInfatti se è vero che (come riportato da numerosi organi di stampa, Lukaku stava trattando quantomeno con la Juventus da marzo) è lecito chiedersi come sia stato possibile che nessuno – dai dirigenti in primo luogo, passando poi per allo staff tecnico che lavora ad Appiano Gentile sino ai compagni di squadra – si sia mai accorto che l’attaccante stava trattando con altri./nIl centravanti belga, pur essendo persona non stupida e parlando svariate lingue, non ha un background di un attore consumato o di un agente di polizia sottocopertura per non lasciarsi scappare il minimo indizio. Eppure niente, all’Inter tutto è andato avanti nella certezza assoluta che Lukaku non vedesse solo che i colori nerazzurri salvo poi scoprire amaramente che la realtà era ben diversa. Non solo, ma la fiducia in Lukaku (o la malriposta sicumera a seconda dei punti di vista) era talmente elevata che la dirigenza si è liberata a cuor leggero di un centravanti dal sicuro rendimento, per quanto non giovanissimo, quale Dzeko proprio perché erano sicuri di avere il belga tra i loro ranghi ai nastri di partenza del nuovo campionato./nNon a caso voci di corridoio interne sostengono che sarebbe stato sufficiente un minimo campanello di allarme per trattenere il bosniaco a Milano nell’intento di dare sicurezza a un reparto che ha visto arrivare, oltre a Thuram (ma il francese era previsto anche in caso di permanenza di Lukaku), Marko Arnautovic quale soluzione di ripiego, per usare le parole dello stesso Marotta ai microfoni di Radio Serie A./nNon sorprende quindi che tutti gli osservatori reputino l’attacco, al di la del fatto che le squadre di Inzaghi abbiano sempre segnato parecchio, uno dei possibili punti deboli dei nerazzurri nella corsa al titolo. Sommer infatti viene considerato un buon sostituto di Onana, la difesa è stata puntellata con l’arrivo di Pavard (come erede di Skriniar) e il centrocampo resta, nonostante l’addio a Brozovic, probabilmente quello che garantisce le maggiori sicurezze. Invece è tutto da vedere se Arnautovic riuscirà a non far rimpiangere Lukaku./nSulla sponda opposta del Naviglio, il Milan è la società che si è mossa con il maggiore anticipo. Il patron Gerald “Gerry” Cardinale e l’amministratore delegato Giorgio Furlani erano da tempo entrati in rotta di collisione con l’ex direttore tecnico Paolo Maldini nel corso della scorsa stagione e avevano già deciso di licenziare l’ex capitano dal suo incarico subito dopo la sparata televisiva di quest’ultimo nell’immediato post partita del ritorno del derby di Champions League contro l’Inter. Sparata nella quale l’ex giocatore aveva manifestato puntualizzazioni molto critiche verso allenatore e società./nNelle settimane successive tutto è stato messo sotto il tappeto per l’imperativo categorico di centrare la qualificazione in Champions, ma la decisione era già stata presa. Non a caso non appena ottenuto ufficialmente il lasciapassare per la massima competizione continentale (grazie alla penalizzazione della Juventus) non sono passati che pochi giorni per dare il benservito alla ex gloria rossonera e della Nazionale./nIl Milan ha poi anticipato tutti anche per quanto concerne le operazioni in entrata incassando una cifra monstre per il sacrificio di Sandro Tonali, investendo però molto di più in entrata. Non a caso il saldo tra acquisti e cessioni per i rossoneri è stato di gran lunga il peggiore tra le big, negativo per 42 milioni. Quindi non si può dire che Cardinale non sia stato di parola con i tifosi./nQuesto non significa però che l’impatto a bilancio di questa sessione del mercato sarà anch’essa negativa. Tramite gli ammortamenti e il taglio sui salari il club di via Aldo Rossi dovrebbe esser riuscita ad ottenere un impatto positivo di circa 50 milioni dai trasferimenti. In questo quadro se il Milan nonostante il girone di ferro nel quale è stato sorteggiato in Champions League riuscirà ad avere un percorso europeo tra il discreto e il buono non è escluso che anche nella stagione 2023/24 i rossoneri possano chiudere il bilancio in utile, dopo il profitto registrato nel 2022/23 per circa 15 milioni secondo le stime di Calcio e Finanza./nLa squadra di Pioli per il momento non sembra patire due incognite che numerosi addetti ai lavori paventavano: ovvero una eventuale assenza di amalgama e il numero esiguo di giocatori italiani nella rosa. Quest’ultimo elemento sia chiaro non certo per una questione “politica” o esterofoba, ma per così dire tecnico/caratteriale. È opinione comune tra gli osservatori infatti che i giocatori della nazionalità del campionato in cui militano (spagnoli, in Spagna, tedeschi in Germania, italiani in Italia), nei momenti difficili siano quelli più determinati nel fare in modo che le cose non precipitino. Vuoi perché sono immersi totalmente nella realtà del Paese oppure perché nel post carriera la stragrande maggioranza di questi giocatori italiani continueranno a vivere nel Paese nel quale lavorano, molto addetti ai lavori sono convinti che avere un nucleo autoctono conti parecchio nello svolgimento della stagione. Sottintendendo che in svariati casi il nucleo autoctono è quello che molla per ultimo quando le cose vanno male. Al contrario i giocatori non nazionali alle prime difficoltà potrebbero intendere il passaggio in Italia come un interludio transitorio della loro carriera professionale./nOvviamente solo il campo emetterà il verdetto su questi temi così come sentenzierà su una terza possibile incognita che riguarda più specificamente l’uscita di Maldini. I direttori sportivi spesso sostengono che il loro lavoro è composto da almeno due sessioni ben distinte: il mercato e la gestione durante la stagione. Ora se pochi avevano dubbi sulle capacità di Goeffrey Moncada di gestire il mercato (non a caso il francese è stato uno degli scopritori tra gli altri di un certo Kylian Mbappé), occorrerà invece vedere come il neo capo dell’area sportiva del Milan ora gestirà la stagione una volta conclusa la campagna trasferimenti. «Perché un conto è se in un momento non facile scende sul campo di Milanello il monumento Paolo Maldini, con tutto il suo allure di leggenda del calcio globale, a spiegare ai giocatori certe cose e come si esce da situazioni complicate, un conto invece se a entrare nella testa dei giocatori deve essere un giovane direttore sportivo, per quanto bravissimo nella sessione di mercato. E in questo senso bisognerà anche vedere le capacità di Pioli e Furlani nella gestione», ha spiegato un direttore sportivo di Serie A alla nostra testata./nLa Juventus è stata, prima dell’inserimento della Roma, l’altra protagonista dell’affaire Lukaku. Qualcuno sostiene che le avances di Allegri a marzo abbiano ottenuto quantomeno l’obiettivo di non permettere all’Inter di assicurarsi Lukaku rovinando i piani nerazzurri. Questo potrà essere vero, però visto come è andata vi è da porsi l’interrogativo: la Roma non è una rivale della Juventus? Quantomeno in ottica qualificazione Champions League lo è eccome, nonostante l’avvio pessimo dei giallorossi./n/nQuel che è certo è che rovinare i piani interisti non era l’obiettivo principale della dirigenza bianconera che nello scambio Lukaku–Vlahovic voleva invece prendere due piccioni con un fava: garantirsi un centravanti, Lukaku, che nell’immediato e nel campionato italiano è una sicurezza (pur privandosi di un potenziale crack giovane per il futuro) e nello stesso tempo avere un enorme ritorno economico. Se lo scambio fosse stato realizzato secondi i desiderata bianconero infatti la Juventus avrebbe avuto un impatto a bilancio positivo di oltre 20 milioni./nQuesta rubrica aveva per prima messo in evidenza che la Juventus di qui a poco più di un anno potrebbe avere necessità di un ulteriore aumento di capitale. Sebbene il socio di maggioranza Exor non lo abbia mai paventato, i conti bianconeri, già non belli, presto si appesantiranno ufficialmente della perdita pesante legata al bilancio 2022/23 (150 milioni secondo le stime di Calcio e Finanza) e delle conseguenze della prossima stagione senza gli incassi delle coppe. Pertanto lo spazio di manovra sarà ulteriormente esiguo e per questo l’obiettivo dello scambio Luklaku-Vlahovic era più economico che tecnico./nIl punto è però che sull’altare di quell’operazione col Chelsea, non finalizzata, il mercato bianconero è risultato nei fatti ingessato. Cosa che non significa che la Juventus non sia competitiva. Al di là della partenza di Angel Di Maria (molto pesante tecnicamente), va riconosciuto infatti che Allegri (se si esclude la quasi ingiustificabile eliminazione in Champions League) con questa rosa l’anno scorso ha portato la Juventus alla qualificazione per la massima competizione europea sul campo. Il tutto in una annata che per le note vicissitudini è stata tra le più complicate dell’intera storia bianconera./nIn questo quadro il nuovo direttore sportivo Cristiano Giuntoli ha operato scelte al risparmio non senza sacrifici, sia di prospettiva (a molti tifosi non è piaciuto né l’ addio a Rovella né quello a Pellegrini) sia di una sorta di mancanza di gratitudine (Bonucci). Giuntoli ha ridotto la rosa in maniera notevole (da oltre 40 giocatori si è passati a circa 30 sotto contratto) e quello che più conta ha ottenuto un saldo positivo per 31,4 milioni nella differenza tra acquisti e cessioni, che sale a 83 milioni considerando invece l’impatto a bilancio generale. Un cambio di tendenza vigoroso rispetto alle ultime stagioni. Cosa che in primo luogo evidenzia ancora di più l’importanza che avrebbe avuto lo scambio Lukaku-Vlahovic nel rendiconto juventino se si fosse finalizzata l’operazione. E che in seconda istanza indica che la strada del risparmio, vista l’annata senza coppe, proseguirà anche nelle prossime stagioni./nL’interrogativo però resta se questi risparmi, necessari visti i conti bianconeri, saranno sufficienti a spazzare via le nubi di ipotesi di un nuovo aumento di capitale per la società. Per il momento non sembrano sufficienti, considerando la stagione senza incassi europei che vivrà la Vecchia Signora. E probabilmente questo spettro non sarebbe stato eliminato neppure fosse andato in porto lo scambio Lukaku-Vlahovic./nPer quanto concerne i campioni d’Italia del Napoli, Aurelio De Laurentiis come sempre ha dimostrato di sapere fare bene i conti e se il saldo tra acquisti e cessioni è negativo per circa 7 milioni mentre l’impatto a bilancio è invece positivo per oltre 53 milioni. La squadra è praticamente quella che ha schiantato tutti nel campionato scorso ad eccezione del difensore Kim Min-jae e di Luciano Spalletti, ora rimpiazzato da Rudi Garcia. Però i partenopei con Oshimen sono, insieme alla Roma (se Lukaku non avrà i problemi fisici dello scorso anno) e forse l’Inter (Lautaro Martinez anche se l’argentino è più una seconda punta), i soli ad avere in rosa un attaccante che garantisce da solo almeno 20 gol a stagione. E questo non è un vantaggio da poco./nPer quanto riguarda la guida tecnica va notato inoltre che, per quanto sia sempre difficile mettere a paragone annate diverse, la media punti di Garcia in Serie A (alla Roma) è tutt’altro da disprezzare. Nellse sue stagioni in giallorosso il transalpino ha ottenuto una media di 2 punti a partita, mentre quella di Spalletti lo scorso anno per esempio fu di 2,37 punti a partita./nUn’incognita per i partenopei potrebbe essere l’appagamento. Avere vinto uno scudetto a oltre 30 anni da precedente potrebbe avere lasciato una sorta di pancia piena nell’ambiente e nella società che però senza nessun dubbio si presenta ai nastri di partenza quali una delle grandi favorite nel torneo grazie soprattutto alla forza del proprio centrattacco nigeriano./nPassando nella Capitale, la Lazio, che come il Napoli che ha avuto una politica dei salari oculata, ha registrato pure lei un impatto a bilancio positivo (per oltre 38 milioni) pur in presenza di saldo tra acquisti e cessioni negativo legato soprattutto all’arrivo di Guendonzi. Confermando praticamente che pur nelle società in cui una politica di salari non eccessivi è pratica ormai in uso da numerose stagioni la possibilità di tagliare il grasso in eccesso è sempre possibile. Se Sarri e i suoi riusciranno ad andare bene in Europa (il girone in Champions League non è impossibile) allora non solo i tifosi ma anche il presidente Claudio Lotito e il bilancio biancoceleste potrà trarne grande giovamento./nLa Roma invece ha probabilmente fatto il colpo dell’estate assicurandosi Lukaku in prestito oneroso per circa 6 milioni. Praticamente meno di quanto sarebbe costato all’Inter se il belga non avesse volato le spalle ai nerazzurri e molto meno anche di quanto si sussurrava sarebbe stato pagato dalla Juventus. Un colpo last minute e realizzato tramite un blitz opportunistico (un ripiego per il belga secondo i maligni) sullo stile di quanto fatto per Dybala, che però rende la Roma tra le squadre più attrezzate in attacco. Il tandem Lukaku-Dybala, se entrambi dovessero stare bene, impone infatti a Josè Mourinho quantomeno di ottenere la qualificazione in Champions League, nonostante l’avvio non sia stato certo eccellente./nIn questo quadro, non sorprende che l’impatto a bilancio dei giallorossi sia quello meno positivo tra le big (circa 18 milioni) mentre il solo saldo tra acquisti e cessioni è molto più elevato (+32,5 milioni). L’affare Lukaku d’altronde appesantisce non poco il primo indicatore. Questo detto, sono comunque numeri che testimoniano una volta ancora l’impegno dei Friedkin nella società giallorossa. Non a caso i texani hanno investito oltre 800 milioni nel club da quando ne sono diventati proprietari nel 2020./nOra però al di la dell’impegno dei Friedkin, senza il quale va detto nulla sarebbe stato possibile, tutto questo però non può prescindere da una questione: se è evidente che l’operazione Lukaku sia stata una opportunità favorevole emersa nel mercato e della quale la Roma è stata brava ad approfittare (così come lo fu per Dybala), però è altrettanto palese che, piaccia o non piaccia il personaggio o il suo atteggiamento oppure che il suo gioco non incanti i palati più raffinati, non sarebbe intellettualmente onesto non riconoscere i meriti di Josè Mourinho nell’attrarre a Roma giocatori così importanti./nLavorare con il portoghese ha ancora parecchio fascino per svariati giocatori e la presenza del lusitano è un asset tanto importante per la società capitolina che quasi va oltre il suo lavoro sul campo. Lavoro che comunque parla di due finali europee raggiunte in due stagioni, delle quali una vinta e una persa soltanto ai rigori. Non di Champions League certo, però pur sempre finali europee.",
      "date": "Sab, 2 Set 2023",
      "url": "https://www.calcioefinanza.it/2023/09/02/quanto-hanno-speso-big-serie-a-mercato-2023-2024/",
      "author": "LUCIANO MONDELLINI",
      "imgLink": "https://www.calcioefinanza.it/wp-content/uploads/2023/09/Derby-Inter-Milan-2023-2024.webp"
    },
    {
      "id": "0.41871145419352906",
      "title": "Juventus, tra rosso dimezzato e scenari prossimi",
      "excerpt": "Cosa aspettarsi alla luce della stagione senza coppe e delle strategie della holding Exor. Intanto il bond del Genoa scalda la piazza rossoblù.",
      "body": "La semestrale di Exor, la holding della famiglia Agnelli-Elkann che controlla la Juventus, è stata pubblicata in settimana e come spesso è successo negli ultimi anni ha svelato in anticipo i conti bianconeri rispetto alla data del cda del club previsto per il tema tra il 18 e il 22 settembre: dai numeri di Exor è emerso che la Vecchia Signora ha registrato una perdita di 110,5 milioni nella stagione 2022/23./nL’ufficialità, come si diceva, arriverà soltanto con il cda bianconero e qualcosa potrebbe essere limato in positivo o in negativo ma la cifra non si discosterà di parecchio. Il consiglio di amministrazione della Juventus invece sarà importante perché sarà in quell’occasione che verranno svelati molti particolari sulla gestione del club./n/nSi tratta evidentemente dell’ultimo bilancio dell’era Andrea Agnelli (2010-2022) visto che il nuovo cda è stato nominato in gennaio, quando le linee guida per la stagione 2022/23 – in particolare la campagna trasferimenti estiva, che rappresenta il momento clou da un punto di vista economico, era già terminata. E in questo senso il passivo di bilancio della stagione appena terminata si aggiunge a quelli enormi delle precedenti stagioni registrato un rosso monstre di oltre 700 milioni nelle ultime cinque stagioni. Cifra che però, va precisato, include anche l’effetto pesantissimo della pandemia./nNel contempo però è importante notare che malgrado il rosso sia ancora pesantissimo e a tre cifre, la Juventus nella stagione scorsa ha in qualche modo proseguito quella inversione di tendenza sull’attenzione ai costi che dopo la gestione extra large dell’era Cristiano Ronaldo ha visto nelle ultime tre stagioni il rosso toccare il suo apice, per iniziare ora a ridursi: 209,9 milioni nel 2020/21, 239,3 milioni nel 2021/22 e appunto 110,5 milioni in quella 2022/23./nInsomma, quel percorso di risanamento iniziato prima dal Milan della gestione Elliott e abbracciato anche dall’Inter nelle ultime stagioni – nonostante la spesa monstre per interessi – sembra aver attecchito pure a Torino./nIl percorso è evidentemente ancora lungo e d’altronde non è un mistero che il mandato principale che John Elkann ha affidato al nuovo Football Director Cristiano Giuntoli è stato quello di riportare sì la Juventus a competere sugli scenari nazionali e internazionali ma anche quello di tenere sotto controllo i costi. E Giuntoli nel suo primo atto è sinora stato di parola, almeno per quanto concerne il lato economico./nIl mercato bianconero si è infatti chiuso con un impatto sul bilancio 2023/24 che sarà positivo per oltre 83 milioni di euro. E questo al netto della possibile rescissione di Pogba per la questione doping, che cinicamente, va detto, sarebbe un grande affare per la Juventus: si libererebbe di un ingaggio pesantissimo (oltre 10 milioni lordi) che pesa per 11,1 milioni (considerando gli oneri accessori spalmati fino al 2026) per un giocatore che per quanto sia stato eccellente in passato nelle ultime stagioni non è certo valso l’investimento./nIl punto però sarà vedere se questi benefici saranno sufficienti per attenuare le conseguenze di una stagione che si presenta da tregenda per i conti bianconeri: la Vecchia Signora infatti, per la prima volta dal 2012, non parteciperà alla coppe europee e le conseguenze economiche di questa assenza non saranno secondarie. L’anno passato la Juventus, pur uscendo presto dalla notevolmente redditizia Champions League e proseguendo il percorso sino alle semifinali nella meno lucrativa Europa League, ha comunque intascato 63 milioni. E l’Inter, per fare un paragone, che ha compiuto il percorso europeo sino alla finale nella massima e più ricca manifestazione europea, ha incassato solo in Europa qualcosa come 98 milioni tra premi Uefa, incassi e varie./nPer questo nonostante il percorso di riduzione spese appena avviato e il mercato oculato portato a termine da Giuntoli bisognerà stare molto attenti all’evoluzione economica dell’annata bianconera. Soprattutto sarà interessante capire se l’ipotesi di un aumento di capitale (da vararsi nella prossima stagione) che è stata ventilata per prima in questa rubrica e che ha poi trovato eco nei circuiti economico/finanziari, prenderà ulteriore vigore malgrado i segni di risanamento dei numeri e malgrado per ora Exor la escluda./nQuesto detto, parlando di Juventus per onore di cronaca non si può ignorare il fatto che in settimana un importante quotidiano nazionale – Il Giornale – ha titolato la prima pagina con “Juventus in vendita” spiegando che la famiglia Agnelli starebbe valutando l’ipotesi di vendere il club dopo 100 anni di proprietà. Un’operazione che, secondo quanto ha scritto il quotidiano milanese appena passato dalla proprietà Berlusconi a quella degli Angelucci, è ancora allo stato di ipotesi ma sulla quale si starebbe riflettendo nei paini alti della dinastia Agnelli-Elkann sulla base di una valutazione di non meno di 1,5 miliardi./nExor, holding della famiglia piemontese nonché il socio di maggioranza della Juventus, con una nota ufficiale ha immediatamente smentito la notizia bollandola come “notizia destituita di fondamento”. Una dichiarazione netta che per i nostri lettori più avvezzi alle cose di calcio (che non di finanza) merita probabilmente una spiegazione ulteriore: infatti non bisogna commettere l’errore di pensare che si tratti di una smentita sul modello calciomercato, ovvero quelle dichiarazioni tattiche per tenere in segreto la trattativa su un giocatore. Nel mondo economico le dichiarazioni ufficiali hanno un peso specifico, in particolare alla luce del fatto che sia la Juventus così come Exor sono quotate in borsa. Possono quindi adire al pubblico risparmio e le notizie su queste società possono indurre le persone a investire o disinvestire su esse. Pertanto non si può non tenere conto di quanto dichiarato da Exor in maniera ufficiale./nSempre per onor di cronaca però va nello stesso modo sottolineato che il giorno successivo la smentita Il Giornale ha rilanciato sulla possibile vendita sicuro delle proprie fonti sulla notizia./nOra al di la di quale sarà la evoluzione sulla questione e di chi ne avrà avuto ragione, in questa sede importa soprattutto sottolineare come, nonostante il percorso di risanamento appena avviato, al momento la Juventus sia difficilmente vendibile secondo i canoni di mercato. A meno che non arrivi una offerta fuori mercato da qualche sceicco o fondo statale di un Paese del Golfo. Per dirla in soldoni è quasi impossibile che un uomo d’affari tipo Cardinale, che punta ad ottenere anche un ritorno economico dell’operazione, possa pensare, visti i conti bianconeri, di acquistare la Juventus in questo momento ai prezzi ventilati. A meno che appunto non si sia in presenza di una offerta fuori mercato di investitori sulla falsariga di quelli degli Stati del Golfo o arabi in generale./nIn ogni modo qualsiasi sarà la evoluzione – la Juventus resterà in Exor, verrà venduta a un imprenditore USA oppure a un fondo arabo – la cosa su cui non c’è dubbio che il è il percorso di risanamento sia salutare e per svariati motivi:/nQuello su cui ci sono pochissimi dubbi invece è che la Juventus sia considerato un “trophy asset” nei circoli economici interessati a investire nel calcio. Sempre che Exor dovesse decidere di trovare un acquirente oppure un socio di minoranza che nel tempo però possa pensare a salire nell’azionariato bianconero sino ad arrivare a esserne il primo socio. E’ ovvio in questa seconda ipotesi che un eventuale aumento di capitale sarebbe l’operazione ideale per iniziare a far entrare nell’azionariato un eventuale socio che possa puntare a salire./nUn altro argomento in settimana ha catturato l’attenzione per chi si occupa specificamente di calcio e finanza, ovvero la decisione del Genoa di lanciare un bond da 5 milioni per finanziare il nuovo centro sportivo delle giovanili sulla collina degli Erzelli nel capoluogo ligure. La cosa interessante è che l’operazione è volta a finanziare una infrastruttura stabile per il club. Un impianto che creerà valore per la società non solo dal punto immobiliare ma anche come “cantera” per il proprio settore giovanile. “Cantera” che a sua volta, con la struttura e le competenze adeguate, può rappresentare una fucina di valore sia tecnico che economico./nLa mossa di 777 Partners ha quindi grande senso strategico per il club. Per quanto concerne invece gli eventuali sottoscrittori, trattandosi di un investimento finanziario, si invitano gli eventuali interessati, prima di prendere qualsiasi decisione, a leggere con molta attenzione il prospetto che la società rossoblù metterà a disposizione di coloro che volessero investire./n/nQuel che è certo è che la proprietà legata al fondo 777 Partners sembra avere scelto il momento migliore. Nel mondo finanziario una delle prime norme da osservare quando si decide di emettere un bond e bussare al mercato –“tap the market” in gergo- è guardare al momento giusto in termini di tassi di interessi: più sono bassi sul mercato obbligazionario globale e più conviene emettere l’obbligazione al di là di quello che sia il merito di credito della società emittente. Il livello generale dei tassi sarà comunque una base su cui poi si aggiungerà un ulteriore tasso in base al profilo di rischio della società emittente./nIl calcio però non è un settore normale e il Genoa non è una azienda manufatturiera o finanziaria. Quindi l’operazione non è rivolta alla massa degli investitori che ragionano in base al profilo rischio/rendimento dell’operazione ma alla base più ristretta dei tifosi del Grifone che ragiona sì sulla base sì del profilo rischio/rendimento ma anche sulla passione dei tifosi. E se per le aziende “normali” il momento buono è dettato in gran parte dall’entità dei tassi di interesse, qui è legato all’entusiasmo dei sostenitori che mai in tempi recenti in casa rossoblù è stato così elevato. Se è vero come è vero che il Genoa con i suoi oltre 27mila abbonati ha fatto segnare quest’anno il record cittadino in termini di tessere allo stadio nel capoluogo ligure./nNota a margine: il bond Genoa è lanciato tramite la Tifosy Capital & Advisory, una società specializzata nel settore guidata dal manager Fausto Zanetton, ma che ha una curiosità: tra i suoi soci fondatori e direttore non esecutivo figura il compianto Gianluca Vialli, che proprio a Genova, sulla sponda opposta, ha scritto pagine storiche per il calcio italiano. E vista la statura del personaggio si può pensare che la cosa non dispiacerà nemmeno al più sfegatato tifoso rossoblù in Gradinata Nord o a chiunque segua il Grifone in giro per il globo.",
      "date": "Sab, 16 Set 2023",
      "url": "https://www.calcioefinanza.it/2023/09/16/football-affairs-juventus-scenari-prossimi/",
      "author": "LUCIANO MONDELLINI",
      "imgLink": "https://www.calcioefinanza.it/wp-content/uploads/2023/09/Dusan-Vlahovic-Juventus-2023-2024.webp"
    },
    {
      "id": "0.691762869654697",
      "title": "La Serie A saluta l’utile del Milan e i progressi dell’Inter a bilancio. Ma per Zhang il tempo stringe sul nodo Oaktree",
      "excerpt": "La situazione di bilancio delle due milanesi tra la spinta dei tifosi, i debiti e le prospettive future.",
      "body": "Se nel derby di campionato l’Inter ha superato nettamente il Milan sul prato di San Siro, come era prevedibile in quello dei bilanci la situazione è stata opposta. Entrambe le società milanesi hanno resi noti in settimana i risultati dell’esercizio 2022/23 e con particolare soddisfazione Calcio e Finanza può dire di aver svelato con largo anticipo i numeri principali di questi rendiconto./nPer quanto concerne i rossoneri Marco Sacchi già lo scorso aprile aveva svelato che il club di Gerald “Gerry” Cardinale avrebbe chiuso il bilancio 2022/23 con un ritorno all’utile per la prima volta dal 2006 e che il profitto sarebbe stato intorno ai 10 milioni. E questa stima è stata confermata in settimana quando sempre questa testata ha svelato che l’utile è stato di 6 milioni./n/nPer quel concerne i nerazzurri invece Matteo Spaziante aveva stimato già in giugno come la perdita si sarebbe attestata sugli 80 milioni. Cosa che si è verificata come da nota ufficiale del club di Viale della Liberazione./nEntrando nel merito dei due bilanci va salutato con soddisfazione il fatto che su entrambe le sponde del Naviglio si guardi con sempre maggiore attenzione alla gestione economica. Il Milan in questo senso è molto più avanti avendo nei fatti svolto l’opera di battistrada sul percorso della sostenibilità di bilancio sin da quando la società era passata sotto la gestione del fondo Elliott, non a caso uno dei player più importanti del mondo della finanza internazionale./nL’Inter dal canto suo, dopo aver registrato un rosso monstre nella stagione 2020/21 di oltre 245 milioni, ha intrapreso anch’essa il percorso di risanamento e dopo il -140 dell’esercizio 2021/22 ha visto la perdita ridursi fino agli 85 milioni dell’annata 2022/23./nInoltre, è vero che è colpa della stessa società nerazzurra di avere un monte indebitamento enorme (intorno agli 850 milioni con posizione finanziaria netta negativa per circa 250/300 milioni), per i quali è costretta a pagare oltre 40 milioni di interessi ogni anno (per dirla in soldoni il primo luglio di ogni esercizio il management nerazzurro parte almeno da -40 milioni a livello di conto economico). Nello stesso tempo vale la pena di sottolineare che la gestione ordinaria del club (ovvero i ricavi operativi al netto dei costi operativi) è in rosso nel 2022/23 di circa 35/40 milioni, ma soprattutto che alla luce di quanto già incassato in questa stagione (una su tutte le plusvalenza su Onana) l’Inter potrebbe vedere il pareggio se non l’utile operativo nel bilancio di questa stagione./nEntrambi i club hanno potuto beneficiare dell’enorme spinta dei propri tifosi i quali riempiendo San Siro praticamente a ogni partita hanno garantito cifre ingentissima alle proprie società: 80 milioni di euro per l’Inter e 70 milioni per il Milan. Un particolare che oltre ad evidenziare l’attaccamento delle tifoseria milanesi per le proprie società ha anche una valenza economica notevole./nI soldi che arrivano dalle tasche dei tifosi sono denaro fresco (non partite contabili sulla falsariga di alcune plusvalenze) e quindi vanno immediatamente a tonificare la cassa dei due club. Quindi rappresentano una sorta di garanzia per il pagamento dei primi creditori dei club: ovvero i dipendenti e il pagamento dei loro stipendi e i fornitori. Entrambe questa categorie non possono essere pagati tramite scambi di giocatori. Non a caso i veri momenti di tensione finanziaria in molte società italiane si sono verificate quando in occasioni della pandemia gli spalti erano rimasti obbligatoriamente vuoti./n/nSempre tra le analogie – e senza entrare nei dettagli di una questione intricatissima che questa rubrica ha già trattato svariate volte – è presente anche il discorso dello stadio di proprietà. Tema che per il momento vede Inter e Milan accomunate dal fatto di voler procedere su un proprio impianto fuori Milano ognuna per la sua strada. E anche su questo fronte qualche passo in avanti è stato compiuto sia dalla società rossonera che da quella nerazzurra. /nVa detto, però, che come sul tema dei bilanci, la società di via Aldo Rossi (che ha già acquistato la società che possiede i terreni di San Donato Milanese, oltre ad aver presentato una prima variante urbanistica per l’impianto) è molto più avanti rispetto ai cugini interisti che sono ancora fermi alle valutazioni sull’ipotesi Rozzano./nQuesto detto però le analogie terminano qui. Innanzitutto perché vi è un fatto che non si può eludere e non è da poco: il Milan ha prodotto un utile che per quanto esiguo è un evento nel calcio italiano. Mentre l’Inter, con tutti i distinguo, i miglioramenti e le speranze di cui sopra, ha registrato una perdita di 85 milioni./nIn secondo luogo, ma non certo meno importante, c’è il nodo del debito delle due società. Su questo punto vi è chi fa notare che se si considerano le catene di controllo dei due club (sino ad arrivare a valle a Inter e Milan) i numeri legati a quella che in finanza viene chiamata posizione finanziaria netta non sono troppo dissimili./nVa precisato da subito che nella teoria economica per posizione finanziaria netta si intende il totale delle passività finanziarie sottratto dal totale delle attività finanziarie./nIn questo senso e ragionando in termini puramente numerici l’Inter e le società che controllano il club hanno una posizione finanziaria netta aggregata in perdita intorno ai 580 milioni, un numero dato dai circa 250 milioni di PFN di Fc Internazionale (ovvero la società calcistica in se stessa) e dai circa 330 milioni legati al prestito di Oaktree a Suning con tassi di interesse PIK al 12%. Sul lato rossonero invece bisogna considerare che Ac Milan (ovvero la società calcistica in se stessa) ha una posizione finanziaria in surplus intorno ai 50 milioni (visto che la liquidità supera i debiti). A questi tuttavia va sottratto il vendor loan concesso da Elliott a Gerry Cardinale con cui il businessman statunitense ha acquistato il club rossonero. Stando a una sua intervista a Sette (settimanale del Corriere della Sera), questo prestito ha un valore pari a 550 milioni e secondo quanto trapela avrebbe un tasso di interesse annuo intorno al 6%, ovvero la metà dell’operazione tra Oaktree e Suning. Pertanto la PFN rossonera aggregata è in perdita di circa 500 milioni di euro./nPer questo sulla sponda nerazzurra si fa notare come per esempio per il progetto stadio a San Siro non ci sarebbero state grandi differenze tra le due società essendo l’operazione strutturata con un project financing./nQuesto è il quadro in termini prettamente numerici, ma è doveroso fare un distinguo qualitativo: da un lato in casa Inter c’è un indebitamento legato alla gestione ordinaria della società e alla necessità di cassa che il club ha avuto negli ultimi anni, mentre dal lato rossonero si tratta di un indebitamento legato esclusivamente alla operazione di acquisto da parte di Cardinale e non al bisogno di finanziare direttamente la società calcistica. Non a caso, il vendor loan è una prassi che rientra tra le normalità delle operazioni di acquisizioni di società./nInoltre e non è cosa certo secondaria, vi è la questione del timing delle due proprietà. Cardinale è praticamente appena arrivato ed è all’inizio del suo ciclo di investimenti. In una intervista a Sette, settimanale del Corriere della Sera ha spiegato di voler ripagare il debito verso Elliott in tre anni. E siccome sinora ha mantenuto per lo più tutte le promesse fatte (inclusa quella di reinvestire sul mercato i proventi della vendita di Sandro Tonali al Newcastle) bisogna concedere al businessman statunitense il beneficio del credito ovviamente attenendolo la varco delle parole pronunciate./nLa famiglia Zhang invece controlla l’Inter dal 2016 e quindi dopo sette anni è quasi normale valutare l’ipotesi di uscire da un investimento. Non a caso, è cosa nota che Goldman Sachs e Raine Group da tempo stiano sondando il mercato internazionale per trovare acquirenti per il club oppure soci di minoranza che accompagnino i proprietari. In questo quadro è doveroso sottolineare d’altronde come l’enorme massa di debito di cui sopra che grava sull’Inter sia talmente elevata che nonostante i suddetti progressi sui bilanci è praticamente impensabile che se ne possa uscire se non con una operazione straordinaria./nIn questo quadro va registrato come in settimana Tuttosport abbia pubblicato la notizia per cui la società del Bahrein Investcorp starebbe preparando un’offerta per il club sulla base di una valutazione di 1,3 miliardi. Ovviamente, qualora tutto questo fosse vero, starebbe a Zhang, il quale ha sempre spiegato che il suo progetto nell’Inter è a lungo termine, decidere il da farsi. Anche perché, visti gli oltre 800 milioni investiti da Suning nell’Inter dal 2016, la posizione finanziaria netta negativa per circa 250 milioni (che incide sulla valutazione) e la necessità di ripagare il prestito a Oaktree da oltre 330 milioni, una eventuale valutazione dell’Inter a 1,3 miliardi (inlcusi i debiti di cui sopra) non eviterebbe agli Zhang di uscire dall’investimento nerazzurro con una perdita inferiore ai 100 milioni. Dalla valutazione di 1,3 miliardi, infatti, va tolto l’indebitamento finanziario netto, per una offerta cash che sarebbe quindi di circa 1,050 miliardi: in sostanza, inferiore di circa 80 milioni rispetto alla somma di quanto già speso da Suning in questi anni e di quanto dovrà essere ripagato a Oaktree./nIl presidente cinese dell’Inter comunque ha indubbiamente carte notevoli da far valere in un eventuale tavolo delle negoziazioni. E queste includono:/nSu questo scenario però pende una grossa spada di Damocle che è rappresentata dal prestito da 275 milioni (con interessi PIK, ovverosia da pagare alla conclusione del prestito, che ha già portato la cifra da ripagare a quota 330 milioni) che Zhang deve rimborsare entro il prossimo maggio al fondo statunitense Oaktree pena la perdita del controllo del club e il susseguente passaggio alla società californiana. È questo il vero nodo gordiano per Zhang, senza il superamento del quale non ci possono essere progetti per il futuro prossimo o a lungo termine./nIn questo quadro va notato che Oaktree ha sempre spiegato di non avere alcuna ambizione di diventare proprietario di un club di calcio e che sottotraccia le trattative per un eventuale rifinanziamento sono già iniziate, sfruttando anche il fatto che secondo alcuni insider i rapporti tra le controparti sarebbero ottimi. Nel caso il rifinanziamento avvenisse anche per questo sarebbe interessante vedere a quale tasso sarà conclusa l’operazione considerando che quello attualmente in essere paga una cedola al 12%./nOra però al di là degli eccellenti rapporti che tutti garantiscono gli Zhang hanno con Oaktree un interrogativo è però lecito: se veramente l’Inter viene valutata 1,3 miliardi, il fondo statunitense, per quanto non interessato al calcio, si potrebbe trovare presto di fronte all’appetitosa opportunità, nel caso Zhang non trovasse il modo di ripagare il prestito, di diventare proprietario per 275 milioni di una società che il mercato valuta appunto 1,3 miliardi. Trovare un acquirente in poco tempo che garantisca una enorme plusvalenza non sarebbe difficile poi per Oaktree. E nello stesso tempo non si capisce perché un possibile acquirente, a meno che non risponda a logiche al di fuori del mercato tipo una società di investimento arabo, debba acquistare adesso una società che tra pochi mesi potrebbe essere messa sul mercato dal fondo californiano a un costo minore (considerando che Oaktree non avrebbe bisogno di arrivare a una valutazione di 1,3 miliardi per fare plusvalenza)./nInsomma per Zhang, che non essendo stupido è consapevole sicuramente di questo elemento e che non rientra in Italia da alcuni mesi (ha saltato pure il derby), sarebbe utile sveltire i tempi: o per trovare un acquirente o socio che lo accompagni nell’azionariato, o per rifinanziare il prestito con Oaktree oppure per trovare un’altra istituzione finanziaria che gli conceda i soldi, se non ne avesse nelle sue disponibilità, per ripagare il debito di cui sopra e sciogliere il nodo gordiano.",
      "date": "Sab, 30 Set 2023",
      "url": "https://www.calcioefinanza.it/2023/09/30/la-serie-a-saluta-lutile-del-milan-e-i-progressi-dellinter-a-bilancio-ma-per-zhang-il-tempo-stringe-sul-nodo-oaktree/",
      "author": "LUCIANO MONDELLINI",
      "imgLink": "https://www.calcioefinanza.it/wp-content/uploads/2023/09/Inter-vs-Milan-2023-2024.webp"
    },
    {
      "id": "0.9495117433806077",
      "title": "L'Arabia \"praticamente\" si aggiudica i Mondiali 2034: conseguenze immediate sul calciomercato",
      "excerpt": "Grazie all’assegnazione del 2030, l’Arabia si aggiudica “praticamente” i Mondiali 2034. Le ragioni dietro questo piano, tra conseguenze immediate sul calciomercato e sportwashing.",
      "body": "L’Arabia Saudita ha lanciato in settimana la propria candidatura per ospitare i Mondiali 2034 ed è una candidatura che quasi sicuramente avrà successo visto che le norme FIFA impediscono di giocare nello stesso continente due edizioni susseguenti della kermesse iridata./nL’annuncio saudita infatti è arrivato soltanto qualche ora dopo la notizia che la Coppa del Mondo 2030 sarà giocata in sei Paesi divisi su tre continenti – la gran parte della manifestazione sarà disputata in Spagna, Portogallo e Marocco ma le partite iniziali si giocheranno in Argentina, Paraguay e Uruguay in omaggio al centenario del primo mondiale giocato in quest’ultimo Paese./n/nNei fatti, per la norma FIFA di cui sopra, la scelta fatta per i Mondiali 2030 non permetterà quindi a nazioni sudamericane, europee e africane di candidarsi per l’edizione 2034. E lo stesso discorso vale anche per i Paesi dell’America Settentrionale, visto che Canada, Stati Uniti e Messico ospiteranno la Coppa del Mondo del 2026. In pratica, per l’edizione 2034 restano papabili soltanto altre nazioni asiatiche o dell’Oceania e visto che la confederazione asiatica ha già detto di voler sostenere l’iniziativa saudita la strada sembra spianata per il governo di Riad./nUn pericolo in teoria potrebbe venire dall’Australia, che però insieme alla Nuova Zelanda ha già ospitato il Mondiale femminile 2023. Inoltre l’Australia, che geograficamente è situata in Oceania, nel mondo del pallone fa parte della confederazione asiatica che, come detto, vuole sostenere la candidatura saudita./nIl tam tam degli annunci è stato talmente veloce che a non pochi osservatori il tutto è parso molto sospetto. Quasi che l’intera vicenda facesse parte di uno stesso disegno della FIFA di trovare una grande quadra e contemperare da un lato le esigenze storiche – celebrare in America Latina il centenario del Mondiale 1930 – e dall’altro quelle geopolitiche ed economiche:/nNon solo ma il New York Times ha sottolineato come ci sia un altro aspetto che, in qualche modo, finirà per favorire l’Arabia Saudita: le tempistiche per la presentazione delle candidature. «La FIFA», si legge sul quotidiano statunitense, «ha affermato che l’iter per l’assegnazione della Coppa del Mondo del 2034 si concluderà entro il prossimo anno, con un voto dei 211 paesi membri. Una eccezione visto che di solito l’intero processo si conclude sei o sette anni prima della fase finale, quindi nel 2027 o 2028»./nInsomma in un tempo così breve sarà difficile, per non dire impossibile, che qualcuno presenti un progetto in grado di competere con quello dei sauditi./nNello scenario suddetto è quindi plausibile che di qui al 2034 torneranno sotto la luce dei riflettori i grandi, e non infondati, rilievi che molti osservatori hanno sollevato nei confronti della FIFA in occasione dei Mondiali 2022 in Qatar. In particolare la questione se sia giusto ed etico premiare con l’organizzazione della più grande manifestazione sportiva al mondo Paesi che certo non brillano per trasparenza né per i meccanismi democratici e nemmeno per la tutela dei diritti civili delle minoranze etniche e di genere. L’accusa sottintesa è quella che il potere del denaro di questi Paesi riesce anche a superare questi ostacoli di natura etica./nE certamente se il Qatar era stato nel mirino sia per la mancanza di tutele delle minoranze di cui sopra sia per condizioni dei lavoratori, per lo più immigrati, che hanno costruito gli stadi, non si può dire che l’Arabia Saudita offre maggiori garanzie in questo senso e non va scordato il delitto nel 2018 del giornalista dissidente Jamal Khashoggi ucciso all’interno dell’ambasciata saudita a Istanbul./nSul fronte opposto la FIFA, che nella sua storia prima di Qatar 2022 qualche scheletro nell’armadio già l’aveva – per esempio Italia 1934, Argentina 1978 e Russia 2018 -, ha sempre spiegato che in primo luogo l’obiettivo principale della federazione mondiale – la mission per dirla in gergo aziendale – non è quello di fare politica o geopolitica ma quello di espandere il gioco del calcio il più possibile nel mondo. Soprattutto ora che la primazia del pallone nel pianeta dovrà presto subire sia l’offensiva dei grandi sport statunitensi (sempre più propensi a lanciarsi oltre il Nord America) sia i cambiamenti legati alle nuove tecnologie nei gusti delle nuove generazioni./nIn seconda istanza, Gianni Infantino e i suoi manager, in occasione di Qatar 2022, hanno sempre fatto notare che proprio in virtù dell’organizzazione dei Mondiali qualcosa si è mosso nel Paese del Golfo. Tra questi piccoli progressi figurano in particolare temi in relazione ai diritti umani e il benessere dei lavoratori, come ad esempio sul fronte del salario minimo./nTutte piccole riforme che probabilmente non sarebbero avvenute se il Mondiale non fosse sbarcato in quel paese e se la pressione internazionale legata all’evento non avesse messo sotto l’occhio del ciclone quella nazione piccola, seppure molto ricca./nQuesto detto, oltre ai temi di geopolitica in senso stretto, l’organizzazione dei Mondiali avrà però un effetto tangibile e immediato nel mondo del calcio. Un effetto che riguarderà da vicino tutte le squadre europee: se i sauditi, come tutto lascia presagire, otterranno i Mondiali 2034, quantomeno per un decennio proseguiranno gli investimenti del Paese nel calcio e quanto si è visto nel calciomercato appena terminato potrebbe essere solo l’antipasto di quanto avverrà nelle prossime stagioni./nPiù volte infatti in questa rubrica si è sottolineato come l’offensiva araba sul mondo del calcio non ha le stesse caratteristiche di quella cinese, ora tramontata, degli ani passati. Diversamente dalla Cina che fonda la propria potenza economica sulle sue industrie di trasformazione (nei fatti il Paese del dragone è la fabbrica del mondo che vende i propri manufatti in tutti gli angoli del pianeta) il mondo arabo ha la propria forza nelle materie prime – petrolio e gas su tutti-, senza avere una grande industria di trasformazione./nQuesto significa che, sulla via della decarbonizzazione intrapresa dal mondo occidentale, il mondo arabo avrà sempre più necessità di diversificare i propri investimenti al di fuori dei settori legati alle proprie materie prime per eccellenza. E, senza industria di trasformazione, il modo migliore per diversificare in maniera proficua è investire nei settori industriali più redditizi del mondo più sviluppato – lusso, immobiliare di alto livello e istituzioni finanziarie. Quindi in Europa e Nord America./n/nIl punto è che queste nazioni sono anche quelle più attente alla qualità di questi investimenti. Di qui la necessità per i Paesi del Golfo – che come si diceva non brillano per democrazia né per tutela delle minoranze– di investire nello sport per ripulirsi l’immagine ed essere meglio accettati nella comunità del business dei Paesi più sviluppati attraverso il cosiddetto sportwashing. Pertanto investire nello sport per numerosi Paesi arabi non è soltanto una questione di mostrare la propria potenza come era nel caso della Cina, ma è una vera e propria necessità strategica. E se a Pechino non è costato molto innestare la retromarcia sul calcio e non andare avanti su quella strategia di grandezza sportiva, per i Paesi arabi questa è una delle strade quasi obbligate per poter crescere al di fuori del Golfo./nInsomma è presumibile che se l’Arabia Saudita otterrà i Mondiali 2034, la Saudi Pro League, che già nell’ultima sessione è stata seconda solo alla Premier per volume di spesa, continuerà a investire copiosamente sul mercato per almeno un decennio. Proprio perché a Riad tutto vogliono tranne che presentarsi senza glamour e potenza all’evento che sarà una vetrina mondiali senza precedenti./nProva ne sia il fatto che il giorno successivo l’annuncio della candidatura saudita, Sportitalia, l’emittente che insieme a La7 detiene i diritti di trasmissione della Saudi Pro League in Italia, ha rivelato che le autorità saudite hanno stabilito di innalzare il numero dei giocatori stranieri per ogni squadra (da 8 a 10) dando segno ulteriore, se mai ce ne fosse stata la necessità, di come la federazione saudita abbia intenzione di permettere alle proprie squadre di rafforzarsi sul mercato sin da subito per dare maggiore competitività al proprio torneo./nE in questo quadro sarà interessante vedere nelle prossime stagioni quale sarà la pressione saudita per poter fare accedere le proprie squadre ai tornei UEFA. Ipotesi sinora sempre seccamente smentita e rifiutata da Nyon./nNel quadro suddetto, una conferma di quanto il legame calcio e politica sia sentitissimo nel Golfo viene da quanto è successo in settimana a Roma. La società giallorossa ha siglato con Riyadh Season (il brand del festival di intrattenimento gestito dal governo di Riad) un accordo quale sponsor di maglia per le prossime due stagioni per un valore pari a complessivi 25 milioni di euro. Si tratta della maggiore intesa commerciale nella storia del club e per questo vanno fatti i complimenti sia ai Friedkin sia all’amministratrice delegata Lina Souloukou./nIl punto però è che la capitale saudita è la principale concorrente di quella italiana per aggiudicarsi l’organizzazione di Expo 2030 (il voto decisivo è in programma il prossimo novembre), un evento che stando alle previsione avrebbe un indotto di 50 miliardi di euro per la Città Eterna. Ed è evidente che né il nuovo sponsor giallorosso né il tempismo dell’intesa siano stati graditi al sindaco Roberto Gualtieri in Campidoglio né alla Regione Lazio. Entrambe le istituzioni infatti si sono detti essere all’oscuro dell’operazione./nOra al di là del fatto che la Roma è una società privata e in quanto tale può ospitare sulle sue maglie lo sponsor che più ritiene opportuno (soprattutto se paga queste cifre), va detto che Riad era data di gran lunga per favorita già prima del’intesa con la Roma. Ciò non toglie però che il nodo politico esiste e non a caso il presidente della Lazio Claudio Lotito si è subito detto disponibile perché la squadra biancoceleste porti sulle proprie maglie il logo della capitale italiane di Expo 2030./nSoprattutto appare evidente come i sauditi non badino a spese per ottenere tramite il calcio i propri obiettivi di immagine all’estero.",
      "date": "Sab, 7 Ott 2023",
      "url": "https://www.calcioefinanza.it/2023/10/07/football-affairs-arabia-mondiali-2034/",
      "author": "LUCIANO MONDELLINI",
      "imgLink": "https://www.calcioefinanza.it/wp-content/uploads/2023/10/Mohammed-bin-Salman-Gianni-Infantino-Vladimir-Putin.webp"
    },
    {
      "id": "0.8967849350354733",
      "title": "Euro 2032 è una manna per San Siro. Ma basterà per trattenere un club?",
      "excerpt": "Per il torneo continentale, Milano-Cortina e una eventuale finale di Champions si investirà sul Meazza e l’opzione stadio gratis e da soli potrebbe ingolosire. Per il momento però i club dicono no.",
      "body": "Lo shock del caso scommesse che ha coinvolto il calcio italiano ha messo in secondo piano un grande notizia come l’assegnazione all’Italia degli Europei 2032, in partnership con la Turchia, può rappresentare una grande occasione per il nostro Paese per mettere nel mirino una volta per tutta la questione stadi. Un tema che vede l’Italia tra le ultime nazioni in Europa per quanto concerne la modernità degli impianti./nBasti pensare al confronto diretto con la Turchia nostra partner che, a differenza del Belpaese, ha già a praticamente pronte quasi tutte le infrastrutture per ospitare la manifestazione. /nLa situazione prevede che per il momento i due Paesi hanno presentato una lista di 20 stadi – dieci ciascuno -, dai quali si dovranno scegliere in maniera paritetica i dieci impianti in cui si svolgerà la kermesse: quindi cinque in Italia e cinque in Turchia./n/nPer quanto concerne gli stadi italiani la lista comprende:/nQuasi sicuramente di questi, stando alla parole del presidente della FIGC Gabriele Gravina sembrano giù sicuri di essere tra i prescelti Roma (in lizza con Istanbul per la finale della kermesse), Milano e Torino (Juventus Stadium). E siccome è difficile pensare che una città come Napoli possa non essere selezionata, per il quinto posto la gara è tra le restanti sei città. E molto lascia pensare che tanto dipenderà dai nuovi progetti di Bologna e Fiorentina per i propri impianti./nOra al di la di quale sarà la selezione, il nodo più interessante sembra quello di Milano dove la scelta si lega inestricabilmente al destino dello stadio di San Siro. Nella lista presentata dalla FIGC all’UEFA compare il nome del Giuseppe Meazza (ovvero l’impianto attuale) ma va segnalato che la lista non è vincolante tant’è che nelle settimane scorse il Milan si era adoperato perché anche il potenziale nuovo stadio rossonero in quel di San Donato potesse essere preso in considerazione quale impianto nell’area milanese. Infatti la scelta sarà vincolante nell’ottobre 2026 e se tutto andasse secondo i piani del progetto del club di proprietà di Gerry Cardinale – ovvero con via libera ai lavori nel 2025 e prima partita nella stagione 2028/29 – lo stadio di San Donato potrebbe possedere tutti i diritti per essere preso in considerazione./n/nQuesto detto, però è indubbio che l’organizzazione degli Europei all’Italia sembra avere fatto un enorme assist al Comune di Milano e alla giunta Sala che sembrano sempre più terrorizzati all’idea di non avere più un inquilino stabile per San Siro viste le ipotesi di Inter a Rozzano e il Milan a San Donato./nSe dovesse succedere infatti che entrambi i club lasciassero il Meazza, Palazzo Marino perderebbe circa 8 milioni di mancato canone di affitto all’anno, dovendosi inoltre sobbarcare spese per circa 2 milioni per la manutenzione. Insomma una spesa suppletiva nel bilancio intorno ai 10 milioni./nNon a caso in settimana il sindaco Giuseppe Sala ha spiegato che il comune sarebbe valutando il ricorso contro il vincolo della Sovrintendenza Archeologia, Belle Arti e Paesaggio per la Città Metropolitana di Milano sul secondo anello di San Siro. Vincolo che, secondo i club, rappresenta una sorta di ostacolo insormontabile ad un ammodernamento dell’impianto in chiave moderna, oltre a rendere impossibile la demolizione integrale dello stadio./nNon solo, ma sempre a questo scopo, il sindaco ha inoltre spiegato che il Comune sarebbe disposto ad aiutare in maniera considerevole il club che scegliesse di rimanere al Meazza e di non considerare ormai una partita persa il fatto di trattenere quantomeno uno dei due club nell’impianto di Piazzale Angelo Moratti./nSentite queste parole tutti hanno pensato che fosse soprattutto l’Inter la destinataria dei messaggi visto che quest’ultima appare poco più indietro rispetto al Milan sull’ipotesi stadio di proprietà./nTuttavia, almeno a parole, da Viale della Liberazione, sede del club nerazzurro, l’ipotesi di restare nel vecchio San Siro non sembra percorribile, come ribadito pubblicamente anche dall’ad Alessandro Antonello. Il Meazza, viene visto come inadatto, soprattutto in termini di corporate hospitality, a garantire quegli incassi necessari perché il club possa competere a livello nazionale e internazionale con i grandi colossi europei nella maggiori competizioni continentali, visto che ormai ognuno dei club concorrendo possiede un impianto moderno se non modernissimo./nLe posizioni nerazzurre muterebbero se non venisse posto il vincolo sul Meazza come chiede Sala?  Ufficialmente il club ha sempre detto di no. Però va considerato che sinora l’ipotesi di un nuovo impianto nell’area di San Siro era sempre stato un progetto congiunto mentre ora che è calato il gelo tra le due proprietà milanesi – «Suning e RedBird non si parlano», ha spiegato Sala in settimana in consiglio comunale-  e quindi bisognerà capire se l’idea di un Meazza solo nerazzurro e con sostegno del comune potrebbe fare mutare idea a Zhang. Si vedrà. Intanto la società ha deciso di accelerare sul progetto per Rozzano, svelando i primi concept di come potrebbe essere il nuovo impianto e spiegando che l’obiettivo è quello di presentare il progetto entro aprile 2024, con l’ipotesi di inaugurare il nuovo stadio nel 2028. /nQuel che è sicuro invece è che in qualche modo le istituzioni sportive stanno sostenendo il Meazza a non morire, dando quindi un grande sostegno al Comune di Milano nella sua lotta per poter sfruttare l’impianto odierno e non farlo decadere./nQuindi tirando le somme sino il 2032 il Meazza godrà probabilmente di sovvenzioni pubbliche per essere tenuto nelle migliori condizioni dinnanzi al mondo. E in questo quadro sarà interessante vedere se il sostegno pubblico, non condividere più l’impianto con le società concittadine e lo stadio rinnovato potranno cambiare qualcosa nelle intenzioni dei due club e nelle loro strategie.",
      "date": "Sab, 14 Ott 2023",
      "url": "https://www.calcioefinanza.it/2023/10/14/euro-2032-e-una-manna-per-san-siro-ma-bastera-per-trattenere-un-club/",
      "author": "LUCIANO MONDELLINI",
      "imgLink": "https://www.calcioefinanza.it/wp-content/uploads/2023/05/san-siro.webp"
    },
    {
      "id": "0.13764317582661742",
      "title": "Le coppe europee al via con la chance di avere cinque squadre in Champions. E più pericoli minano il trono di Ceferin",
      "excerpt": "È pronta a ripartire la principale competizione europea per club, tra la minaccia saudita, quella della FIFA e la rivoluzione all’orizzonte con il nuovo format che sarà introdotta nella prossima stagione.",
      "body": "La grande stagione delle coppe europee che va a iniziare questa settimana avrà il suo culmine giovedì 31 agosto quando a Montecarlo saranno sorteggiati i gironi delle tre principali competizioni continentali: la Champions League, l’Europa League e la Conference League./nInfatti dopo il barrage della qualificazioni (che termineranno il prossimo 30 agosto) la griglia delle squadre partecipanti sarà pronta e le prime partite nella fase a gironi potranno essere disputate tra martedì 19 e giovedì 20 settembre./n/nPer quanto concerne la Champions League le quattro squadre italiane saranno tutte comprese nelle prime tre fasce. Il Napoli campione d’Italia sarà inserito nella prima, l’Inter vicecampione d’Europa ha i punti necessari per essere collocata nella seconda, mentre Milan e Lazio partiranno in terza./nIn teoria una griglia che lascia ben sperare, soprattutto per partenopei e nerazzurri che sulla carta dovrebbero essere tra le prime due squadre più forti del loro girone. Ma attenzione, meglio non dare nulla per scontato sia nel bene che nel male: lo scorso anno l’Inter arrivò sino alla finale di Istanbul nonostante fosse stata inserita inizialmente nel “girone di ferro” con i campioni Germania del Bayern Monaco (che vinsero il girone) e i futuri campioni di Spagna del Barcellona, che però arrivarono dietro ai nerazzurri. Il Napoli, pur partendo dalla terza fascia, squassò il proprio gruppo nel quale erano presenti grandi storiche del calcio europeo quali Liverpool e Ajax, qualificandosi come prima. Mentre la Juventus, che partiva in seconda fascia, non seppe andare oltre il terzo posto davanti soltanto agli israeliani del Maccabi Haifa ma dietro a PSG e Benfica./nQuesto per dire che le fasce sono soltanto indicative e probabilmente lo sono ancora di più quest’anno. Nel prossimo sorteggio infatti si troveranno nella prima fascia sono squadre che non sarebbe male pescare quale testa di serie del girone. Tra queste i campioni di Olanda del Feyenoord e non sarebbe nemmeno male avere quale esponente della prima fascia il Benfica o il Siviglia. Al contrario nella quarta, in teoria sede delle squadre più deboli, vi sono ossi duri o anche durissimi come gli inglesi del Newcastle, i tedeschi dell’Union Berlino oppure i francesi del Lens. Insomma la quarta fascia potrebbe riservare cattive sorprese per tutti./nPer quanto riguarda invece le due competizioni minori solitamente la fase a gironi, se non snobbata, non rappresenta un ostacolo insormontabile per le squadre di casa nostra./nIn questa sede, al di la di quale sarà l’esito del sorteggio, è però più interessante notare come la stagione europea che va a iniziare sarà molto particolare sotto molti punti di vista./nIn primo luogo perché dopo quasi 20 anni sarà orfana dei due giocatori che in questa decenni hanno caratterizzato maggiormente la stagione delle coppe, ovvero Lionel Messi e Cristiano Ronaldo. Oltre ai molti che hanno raggiunto il portoghese in Arabia Saudita quest’estate tra i quali spiccano un certo Neymar e l’ultimo vincitore del Pallone d’Oro Karim Benzema./n/nIn seconda istanza va fatto notare come questa stagione sarà l’ultima Champions League così come l’abbiamo conosciuta negli anni più recenti. A partire dal 2024/25 infatti prenderà il via il nuovo formato secondo il “modello svizzero”. Nei fatti una nuova competizione nella quale nella prima fase non ci saranno più i gironi ma le squadre faranno tutte classifica comune anche se non tutte si incontreranno: le prime otto accederanno direttamente agli ottavi, mentre le squadre che si piazzeranno dal nono al ventiquattresimo posto disputeranno un turno aggiuntivo ad eliminazione diretta per qualificarsi agli ottavi./nQuesta rivoluzione, sebbene entrerà in vigore nella stagione 24/25, ha però un effetto immediato già su quella che va a iniziare. Infatti le prime due federazioni classificate nel ranking UEFA sulla singola annata 23/24 avranno il diritto di portare cinque e non quattro squadre all’edizione 24/25 della Champions League. Nell’ultima annata, l’Italia si era piazzata al secondo posto dietro l’Inghilterra: se riuscisse a replicare anche nella nuova stagione i grandi risultati della scorsa stagione, il nostro campionato porterebbe cinque esponenti in Champions League l’anno prossimo invece di quattro. Non solo, siccome i punti valevoli per il ranking si collezionano in tutte e tre le competizioni sarà meglio per tutti non snobbare le competizioni minori (e in tal senso il rischio eliminazione per la Fiorentina può complicare i piani ma non troppo). Una tendenza, che seppur attenuatasi negli ultimi anni (visti anche i grandi introiti economici che per esempio Fiorentina e Roma hanno ottenuto la passata stagione) resta tuttavia latente in alcune delle nostre società./nIn termini più strategici va sottolineato invece come l’introduzione del modello svizzero rappresenti una sorta di risposta da parte della UEFA ai mal di pancia dei club circa l’organizzazione del calcio europeo./nSecondo i piani di Nyon infatti questa formula sarà in grado di garantire ai club maggiori introiti rispetto a quella attuale ed è interessante notare come l’introduzione del modello svizzero fosse stato ideata nel 2020, ovvero prima del tentativo di far partire la Superlega, che venne annunciata nell’aprile 2021. Un particolare che la dice lunga su quanto siano profondi e di lungo tempo i malesseri dei vertici dei principali club europei circa l’organizzazione della competizione più prestigiosa. E probabilmente spiega anche quel tentativo di colpo di Stato attuato nel 2021 che nei fatti è risultato un po’ carbonaro e goffo./nOra al di là del tema Superlega, di cui si potrebbe discutere a lungo, va detto che l’introduzione del modello svizzero avviene in un momento più che mai cruciale per la Champions League e il suo allure di competizione per club migliore nel mondo./nNell’appuntamento precedente di questa rubrica si era messo in evidenza come sinora nessuno avesse mai messo in discussione la leadership della Champions League quale torneo internazionale per club più importante del mondo. Se si poteva discutere su quale fosse il campionato nazionale più bello (nei decenni si sono succedute in questo ruolo la Serie A, La Liga e poi ora la Premier) mai vi sono stati dubbi sulla maggiore importanza della massima competizione europea. Perché lei fatti inglobava le migliori squadre dei tornei nazionale più importante nel momento e perché la Libertadores, pur sfornando talenti in maniera massiccia, non ha mai avuto i mezzi economici per trattenere in America Latina i propri campioni./nOra invece l’emergere della Saudi League sta facendo intravedere all’orizzonte un potenziale competitor con mezzi economici di gran lunga superiori. L’amministratore delegato dell’Inter Giuseppe Marotta, intervenendo in settimana microfoni di Radio Serie A con RDS, ha quantificato in 700 milioni i denari versati dai club sauditi a quelli europei per l’acquisto di almeno una ventina di giocatori./nOra visto che l’obiettivo non tanto nascosto dei sauditi è quello di arrivare all’organizzazione dei Mondiali 2034 è evidente che se la tendenza continuerà di questo passo, l’UEFA e la Champions League dovranno porsi il problema di come affrontare la questione./nE in questo caso come comportarsi? Tentando di inglobare nella massima manifestazione le squadre saudite in barba a qualsiasi regola geografica? E in questo caso come si modificherebbero gli equilibri tra la confederazione europea e quella asiatica che ovviamente fa leva sulla spinta saudita per migliorare i propri prodotti?/nA margine di tutto questo e senza voler entrare nella geopolitica nel senso più alto del termine, va notato che in settimana vi è stato il summit del gruppo di Paesi racchiuso nel gruppo denominato BRICS (Brasile, Russia, India, Cina e Sudafrica), un gruppo di nazioni dal recente sviluppo economico, che per quanto divise al loro interno, hanno tra i loro obiettivi la dedollarizzazione dell’economia globale, ovvero lavorare affinché la moneta statunitense non venga più considerata come l’unico mezzo di scambio di riferimento per le transazioni economiche nel mondo./nE in questo summit è stato deciso che a partire dal 1 gennaio 2024 altre sei nazioni entreranno a fare parte di questo gruppo e tra di loro vi sono pesi massimi del calcio mondiale quali in particolare Arabia Saudita ed Emirati Arabi Uniti./nOra è evidente che il calcio è probabilmente l’ultimo dei temi che saranno affrontati in quella sede ma vi è da chiedersi se vi è un ulteriore minaccia all’orizzonte per il calcio così some è stato sinora conosciuto visto che lo sport più popolare nel mondo è sempre stato appannaggio del blocco occidentale sin dai tempi della Guerra Fredda e oltre./nTornando invece all’introduzione del modello svizzero, va notato inoltre che il suo lancio coincide anche con un altro potenziale nuovo competitor della Champions League. Infatti nel 2025, ovvero al termine della prima edizione della coppa con le grandi orecchie con il modello svizzero, prenderà il via il nuovo Mondiale per club con cadenza quadriennale voluto dalla FIFA. Si tratterà di un torneo cui parteciperanno 32 squadre provenienti da tutti i continenti, con i seguenti criteri per qualificarsi:/nIn termini economici, si tratta di un tentativo della FIFA di espandere i confini dei propri tornei (sinora l’unico redditizio è il Mondiale) e non c’è dubbio che almeno così come si presenta sembra avere un grande fascino. Oltre ad avere le migliori squadre della Libertardores con i loro giovani talenti e il loro blasone, il torneo non avrà nemmeno il problema di vedere come un rivale l’emergere della Saudi League, visti che le migliori squadre asiatiche saranno inglobate in esso./nÈ vero, questo torneo avrà una cadenza quadriennale e quindi imparagonabile con la Champions League che si svolge ogni stagione, ma è altrettanto vero che qualche esperto di marketing spiega che, in un futuro non tanto lontano, nella valutazione dei club (con il calcio che si sta sempre più espandendo al di fuori dell’Europa) uno dei parametri sportivi più importanti saranno i titoli mondiali e non tanto quelli europei. Specialmente se l’offensiva saudita sul mondo del calcio continuerà ad avere questa intensità.",
      "date": "Sab, 26 Ago 2023",
      "url": "https://www.calcioefinanza.it/2023/08/26/le-coppe-europee-con-la-chance-di-avere-cinque-squadre-in-champions-e-piu-pericoli-minano-il-trono-di-ceferin/",
      "author": "LUCIANO MONDELLINI",
      "imgLink": "https://www.calcioefinanza.it/wp-content/uploads/2023/08/fc-internazionale-v-manchester-city-fc-uefa-champions-league-final-2022-23-3.webp"
    },
    {
      "id": "0.7019142343366681",
      "title": "La Lega Serie A al bivio sui diritti tv: accettare pochi soldi o fare il canale interno?",
      "excerpt": "Quella dei diritti tv è una partita decisiva per la Serie A del futuro. I club pronti a decidere, mentre il fronte si spacca tra l’opzione Sky-DAZN e la rivoluzione del canale di Lega.",
      "body": "Lo shock delle scommesse online non ha certo dato una bella immagine del calcio italiano in patria e a livello internazionale e tutto questo proprio nel momento in cui la Serie A sta tentando con molta fatica di trovare una soluzione per i diritti tv interni per le stagioni 2024-2029./nLe trattative proseguono da questa estate ma l’esito non è stato esaltante per i club. Per il momento le offerte sono ferme sui 900 milioni di euro a stagione proposti da parte dal tandem Sky-DAZN per una soluzione sulla falsariga di quella odierna: tutti i match per l’emittente online ma tre dei quali in condivisione con Sky./nStrategicamente per i due broadcaster l’offerta ha senso: DAZN potrebbe offrire l’intero campionato così come fa ora, condizione quasi necessaria per la sua esistenza (altrimenti la sua offerta non convincerebbe chi vuole abbonarsi) e Sky nonostante non avesse più l’intero campionato da trasmettere ha dimostrato di tenere un buon livello di abbonati contando su sport diversi e produzioni in house./n/nMediaset invece, inizialmente tra le pretendenti, è uscita di scena e quindi l’ipotesi di una partita in chiaro sembra tramontata. Il punto però è il prezzo e quindi non è da poco. Non v’è dubbio, infatti, che sinora le offerte pervenute non possano essere considerate soddisfacenti da parte della Lega che era partita in estate con l’obiettivo di incassare quantomeno 1 miliardo a stagione./nNon solo, ma le offerte sono inferiori ai 927,5 milioni a stagione del triennio 2021-2024 e questo nonostante l’allungamento del pacchetto su cinque anni (e non più su tre) che in teoria avrebbe dovuto alzare il valore vista la possibilità di sfruttare l’investimento per un tempo più lungo e quindi spalmare meglio i costi fissi./nNello stesso tempo va detto che il problema non è solo italiano. A conferma che non è un bel periodo per questi tipi di mercato, per esempio, in Francia la Ligue 1 che era partita con velleità importanti per la vendita del pacchetto 2024-2029 (825 milioni a stagione) non ha ricevuto proposte sinora. E sarà interessante vedere che cosa succederà quando il benchmark Premier League varerà la sua asta./nDi qui la necessità per i player italiani di valutare opzioni che possano incrementare il valore delle offerte. Una di queste, per esempio, è quella del revenue sharing con DAZN per dividere il rischio investimenti tra Lega e tv./nMa l’alternativa principale è quella di lasciare perdere i broadcaster e le offerte insoddisfacenti e partire spediti con il progetto del canale di Lega. Un progetto che rivoluzionerebbe il modello di business della Serie A per come è stato concepito finora, alzando sicuramente il livello di rischio (che normalmente rimane in capo ai broadcaster), ma con l’idea di provare a incassare di più rispetto ai contratti con le emittenti tradizionali./nOra dando per buona che si tratti di intenzioni vere e non del tentativo di spaventare gli offerenti (è lecito domandarsi infatti che cosa trasmetterebbe DAZN per esempio se non possedesse i diritti tv del calcio e quindi chi pagherebbe per i contenuti della piattaforma) è evidente che l’ipotesi del canale di Lega, per quanto intrigante non sarebbe semplice da concretizzare. Non sarebbero poche infatti le incognite./nInnanzitutto, vi è da dire che come spesso è successo in passato la Lega Serie A sembra divisa sul da farsi. Su un lato vi è gruppo di società, guidate da Lazio e Torino (ma anche il Sassuolo sarebbe favorevole) cui non dispiacerebbero le offerte pervenute dai broadcaster e quindi intascherebbero i 900 milioni per cinque stagioni, visto che il contesto internazionale non sembra essere incoraggiante. E quindi nei fatti non sono entusiaste del progetto canale di Lega./nSul fronte opposto invece vi è chi considerando insoddisfacenti le offerte spinge per il canale interno. E in questo secondo gruppo, da quanto trapela, vi sono società importanti se non importantissime del nostro calcio quali Juventus, Milan, Fiorentina, Napoli e Roma, oltre alla Salernitana di patron Iervolino./nQuesto significa che anche escludendo quelle che non si sono schierate tra coloro che spingono per il canale interno vi sono squadre che da sole superano ben oltre la maggioranza dei tifosi italiani. E quindi l’opzione canale di Lega è sul tavolo più che mai. Questo detto è evidente che tecnicamente il progetto non è semplice da realizzare, soprattutto considerando che bisognerebbe essere pronti per l’estate 2024./nEntrando nello specifico, probabilmente il problema minore sarebbe quello del palinsesto. La Lega Serie A da quest’anno ha lanciato Radio Serie A (radio tv ufficiale del massimo campionato italiano con cui collabora stabilmente questa testata, ndr) in partnership con Radio Dimensione Suono che come ha spiegato il presidente della emittente Eduardo Montefusco sta ottenendo un ottimo successo./nL’ipotesi insomma potrebbe essere quella di trasportare l’esperimento in televisione e la stessa Lega all’interno del bando per il canale ha già proposto – seppur in maniera sommaria – un palinsesto di riferimento. Ovviamente ci sarebbero tecnicalità diverse da mettere in campo e costi superiori, ma insomma non sembrerebbe un problema insormontabile./nIl punto vero concerne i mezzi con cui mettere in piedi l’operazione perché una cosa è certa: i club non sono disposti ad assumersi l’intero rischio di un progetto che ha un impatto così rilevante sui loro conti. I presidenti vogliono avere una garanzia di incasso minino e pertanto si dovrà necessariamente trovare un partner industriale o finanziario con cui implementare il tutto. Si dovrà quindi cercare un finanziatore e poi di sviluppare in house oppure tornare alla media company con l’ingresso di un partner nel capitale societario./nEntro il 14 giugno scorso erano arrivate in via Rosellini sei manifestazioni di interesse per la commercializzazione e la distribuzione del canale della Lega Serie A e queste verrebbero svelate alle società e soprattutto prese in considerazione solamente nel caso in cui l’assemblea dei club rifiutasse definitivamente le offerte delle emittenti tradizionali./nInoltre, nelle settimane scorse è emerso che il fondo statunitense Oaktree (quello che ha in essere un prestito obbligazionario da 275 milioni in favore di Suning per finanziare l’Inter), ha presentato una proposta da 950 milioni di euro garantiti a stagione per la creazione del canale di Lega. Nella lettera Oaktree ha messo sul piatto un investimento minimo come parte di un accordo pluriennale e in particolare vorrebbe contribuire a finanziare la realizzazione del canale per offrire le partite della Serie A direttamente ai consumatori anziché attraverso un tradizionale broadcaster come Sky o DAZN. Nella proposta l’accordo potrebbe durare fino a 10 anni ed eventuali ulteriori investimenti da parte di Oaktree sarebbero legati al numero di abbonati./nAttualmente, tuttavia, l’offerta non è valutabile in quanto non è conforme al processo per la vendita dei diritti televisivi del campionato e potrebbe tornare in corsa soltanto nel caso in cui, dopo il no alle offerte dei broadcaster rimasti in corsa, i club dicessero no anche a queste sei manifestazioni di interesse per il canale di Lega./n /n/nInsomma, in teoria le proposte ci sarebbero. Ma poi bisognerebbe correre molto in fretta per organizzare il tutto. Non ultima molto importante è la questione governance nel caso in cui si realizzi il canale con ingresso dei fondi. Una cosa che già in passato ha creato non pochi litigi./nInfine, ma non certo meno importante bisognerà poi capire se la Lega abbia in sé la capacità di costruire offerta adeguata al pubblico in così poco tempo soprattutto nel caso in cui dovesse scegliere di indirizzare la propria offerta direttamente ai consumatori. Questo imporrebbe una potenza di fuoco commerciale tutta da implementare e a maggior ragione se il piano fosse quello di affiancare soluzioni in abbonamento a quella pay-per-view, che consentirebbe al tifoso di pagare solo per la partita che interessa o per quelle della propria squadra del cuore. In questo quadro va detto che la Lega ha già sviluppato un progetto avanzato con l’advisor Lazard, che permetterebbe di arrivare a produrre utili in tre anni (finanziandosi nel periodo aprendo una linea di credito con fondi o banche d’affari)./nIl tutto mentre si ipotizza anche una formula “ricaricabile”: si spende a seconda di quante partite si guardano e se si arriva al prezzo dell’abbonamento mensile non si paga più. Insomma, le variabili sono molte ma il tempo non lo è.",
      "date": "Sab, 21 Ott 2023",
      "url": "https://www.calcioefinanza.it/2023/10/21/football-affairs-diritti-tv-canale-di-lega/",
      "author": "LUCIANO MONDELLINI",
      "imgLink": "https://www.calcioefinanza.it/wp-content/uploads/2023/05/as-roma-v-juventus-serie-a-3.webp"
    },
    {
      "id": "0.8039811190413673",
      "title": "Con l'addio a Calciopoli il nuovo CdA completa la normalizzazione della Juve",
      "excerpt": "Il nuovo corso sta cercando di fare ripartire il club bianconero, tra rapporti con la UEFA e la FIGC, ma anche mettendo un punto alle battaglie del passato.",
      "body": "A 11 mesi di distanza dalla caduta del cda presieduto da Andrea Agnelli e a 10 mesi dall’instaurazione di quello guidato da Gianluca Ferrero (sotto l’egida diretta di John Elkann), la Juventus ha praticamente quel percorso di normalizzazione all’interno delle istituzioni che il nuovo corso si era prefisso. Il tutto dopo che la lunga era Agnelli, vittoriosa e ambiziosa, aveva trovato un suo termine per le questioni legali inerenti alle plusvalenze e alla manovra stipendi./nA suggellare il compimento di questo processo è stato in settimana l’annuncio del club di aver abbandonato la sua battaglia pluriennale su Calciopoli, un manifesto dell’era Andrea Agnelli, non adendo le vie legali contro FIGC e Inter per ribaltare la sentenza del Tar del 2016 che aveva negato il risarcimento «del danno ingiusto», scaturito per la decisione del commissario straordinario della Federcalcio, Guido Rossi, di assegnare all’Inter lo scudetto del 2006./n/nIn un editoriale di febbraio, questa testata aveva spiegato come l’obiettivo principale del nuovo corso era quella di tornare pienamente al centro delle istituzioni elencandone le tappe che il nuovo cda aveva in mente. E scorrendo all’indietro i fatti di questi 10 mesi non si può non notare come la strategia sia stata lucida e precisa sin dall’inizio/nCome si spiegava, la priorità, anche perché la contingenza lo imponeva, è stata data alle battaglie legali con Uefa e Figc in seguito questioni legali inerenti le indagini di cui sopra. E in questo senso non si può dire che il nuovo board non sia arrivato a una soluzione. L’esito cui il nuovo management è pervenuto potrà piacere o meno ai tifosi e non, ma con la deduzione dei 10 punti in classifica in campionato e la susseguente eliminazione dalla stagione delle coppe europee la Juventus ha ora saldato il suo debito con le istituzioni sportive. Per le battaglie in sede di giustizia ordinaria vi sarà tempo ma queste sono vertenze che incombono a livello personale sui manager della vecchia gestione. Il club non ne sarà inficiato./nUn secondo punto del mandato era più strategico e prevedeva la volontà di avere un maggior dialogo con le istituzioni italiane, calcistiche e non solo. Non a caso in un’intervista di quei giorni ai giornali del gruppo, La Repubblica e La Stampa (entrambi i quotidiani sono controllati da Exor tramite GEDI), John Elkann spiegò  la volontà del club di cooperare insieme alle altre squadre e al governo. «La Juventus è la squadra italiana più amata e seguita: rappresenta il nostro calcio nazionale – dichiarò Elkann –Spero che insieme alle altre squadre e al governo possiamo cambiare il calcio nel nostro Paese, per costruire un futuro sostenibile e ambizioso. La Juventus non è il problema, ma è e sarà sempre parte della soluzione. Qui è in gioco il futuro della Serie A e del calcio italiano, che sta diventando marginale e irrilevante»./nEd è in questo quadro che vanno lette due decisioni strategiche importanti. La prima l’addio alla Superlega deciso nel mese di luglio dal presidente Gianluca Ferrero, l’amministratore delegato Maurizio Scanavino e dal Managing Director Revenue & Football Development Francesco Calvo. In questo quadro va detto che il prossimo 21 dicembre vi sarà la sentenza della Corte di Giustizia dell’Unione europea e vediamo quale sarà l’esito. Ma la decisione del club su questo punto è stata presa./nIn settimana poi è giunto l’abbandono alla battaglia su Calciopoli. Una vertenza che ormai sapeva di causa persa visto i numerosi no arrivati da vari tribunali in questi anni. E anche su questo punto, benché anche se Moggi e Giraudo hanno in essere battaglie tra Tar e Corte Europea dei Diritti dell’Uomo, la decisione strategica del club è stata presa./nUna “coda” del corso passato, che non aveva rinunciato a lottare su questo fronte. E sempre dalla gestione precedente provengono gli ultimi rilievi della Consob, che ha sottolineato delle criticità per quanto riguarda il bilancio chiuso al 30 giugno 2022 e per la semestrale al 31 dicembre 2022. Contestazioni che la Juventus, in una nota, ha spiegato di non condividere, ribadendo la correttezza del suo operato./nIn sede di mercato poi l’arrivo di Cristiano Giuntoli sulla tolda bianconera ha coinciso con una sessione molto oculata come non se ne vedevano da anni e che ha portato un saldo positivo di 83 milioni come impatto a bilancio./nIn termini più prettamente industriali, infine l’idea è sempre quella che Scanavino rimanga per lungo tempo sia amministratore delegato della Juventus che di GEDI. Questo non solo perché il nuovo numero uno bianconero è uno dei dirigenti più stimati e vicini ad Elkann: i due si sono conosciuti giovanissimi nel Convitto universitario Villa San Giuseppe di Torino dove entrambi erano nel team editoriale nel giornale dell’istituto scolastico./nMa soprattutto perché avere al vertice di queste due controllate il manager cuneese ha una importante ragione industriale: la Juventus infatti è convinta di avere un vero patrimonio nel grande bacino dei propri tifosi italiani e internazionali. E da qui si vuole iniziare per mettere a disposizione del club bianconero l’esperienza maturata nel gruppo GEDI da Scanavino, creando prodotti multimediali ad hoc. Non si tratta soltanto di trattenere per sé una maggior fetta della catena di valore ma soprattutto di alimentare l’interesse e la passione dei tifosi ben oltre il tempo di gioco di una partita. Il tutto ben sapendo che al contrario ei tradizionali clienti degli altri settori industriali i tifosi di calcio presentano per un club un grande vantaggio : una volta che sono tuoi nessuno li potrà portare via./nIn questo quadro, un manager che da un lato ha la visione e la gestione di uno dei principali gruppi multimediali italiani ed europei; e dall’altro la visione e la gestione del club col maggior numero di tifosi in Italia e tra i più grandi in Europa viene vista come una grande soluzione. Non a caso Scanavino e il suo team stanno osservando e studiando le best practice di questi settori, soprattutto per quanto concerne la capacità di ingaggio media-tifosi. Non solo monitorando le mosse di top club europei di calcio come le società inglesi, il Bayern Monaco o il PSG, ma soprattutto le franchigie statunitensi di NFL e NBA, se non le due stesse leghe professionistiche americane, da sempre un passo avanti a tutti su questo tipo di questioni./n /n/nIn capo a tutto questo, e non è certo un elemento secondario, è poi stato varato l’aumento di capitale da 200 milioni di euro volto a sostenere finanziariamente il club in una stagione che senza i proventi delle coppe europee sarà molto complicate per le casse bianconere. Exor ha fatto come sempre il suo versando già 80 milioni della sua quota complessiva di 128 milioni di euro (il 63,8%), garantendo nei fatto che il piano strategico sin qui delineato possa proseguire sui binari scelti e qui sopra elencati./nInsomma, a 10 mesi di distanza dall’instaurazione del nuovo cda la Juventus, perno centrale del movimento italiano visto il suo sterminato numero di tifosi lungo tutta la penisola e non solo, è tornata pienamente nel centro del calcio nazionale e delle sue istituzioni. Sembra avere superato la crisi legata alle indagini giudiziarie della scorsa stagione e sembra avere già imboccato la strada per tornare laddove storicamente è stata.",
      "date": "Sab, 28 Ott 2023",
      "url": "https://www.calcioefinanza.it/2023/10/28/football-affairs-juventus/",
      "author": "LUCIANO MONDELLINI",
      "imgLink": "https://www.calcioefinanza.it/wp-content/uploads/2023/10/ferrero.webp"
    },
    {
      "id": "0.7815193424375437",
      "title": "Perché gli investitori USA puntano all'Italia: il patron della Triestina ne spiega tutti i motivi",
      "excerpt": "Il proprietario della Triestina Ben Rosenzweig racconta i perché del suo investimento nel calcio italiano e i piani per il club che milita in Serie C.",
      "body": "“Il motivo per cui gli investitori statunitensi sono così interessati al calcio italiano? Perché il vostro movimento è ampiamente sottovalutato, il costo dei club è inferiore se paragonato con quello di società oltre oceano o nel resto d’Europa. E questo potrebbe permettere nel medio termine la possibilità di un guadagno per chi vi investe risorse finanziarie. Il vero handicap in Italia sono le infrastrutture ma se si trova il modo di superare questo ostacolo le opportunità sono ottime”. Parole del 36enne imprenditore nordamericano Ben Rosenzweig, che nel 2023 ha acquistato la Triestina con il fondo LBK Capital a luglio di quest’anno./nCalcio e Finanza lo ha incontrato a Milano in settimana ed è stata l’occasione per fare il punto non solo sui piani della società giuliana, che attualmente milita in Serie C, ma anche sui movimenti della finanza a stelle e strisce nel calcio di casa nostra./nIn particolare Rosenzweig ha spiegato che uno dei motivi principali che lo hanno spinto ad acquistare il club alabardato è la stessa Trieste.  “Eravamo interessati a realtà che stavano vivendo momenti complicati per poi sviluppare i migliori business plan per qualcosa che secondo noi può avere potenzialmente molto valore. Qui c’è ogni elemento per un successo durevole e sostenibile, al netto dell’aspetto sportivo”./n/nLa città infatti ha una storia e una grande cultura alle spalle (sul sito del club non a caso campeggia la poesia che il poeta Umberto Saba dedicò alla squadra nel 1934). Inoltre il capoluogo caro a James Joyce ha il vantaggio di essere un crocevia storico tra almeno tre culture- quella latina, quella slava e quella germanica- e almeno cinque stati: Italia, Slovenia, Croazia e anche Austria e Ungheria non sono molto lontane. Un atout che offre un enorme bacino di utenza nel recruiting dei talenti più giovani./nSi pensi per esempio alla grandissima capacità che i Paesi balcanici hanno sempre dimostrato quando si tratta di lanciare nuovi talenti. Ebbene è più semplice che una famiglia slovena o croata accetti di trasferire il proprio giovane a Trieste che non in qualsiasi altra città italiana. “La gente in Italia dice che il calcio italiano ha molti problemi, ma paragonato per esempio con la Croazia, spesso i giovani che crescono in Dalmazia non aspirano a giocare nei club locali, ma vogliono venire in Italia, perché c’è la convinzione che qui i campionati siano più competitivi, gli allenatori siano migliori, così come lo sviluppo dei giocatori più veloce”./nCentrale però, come spesso succede nel nostro Paese, è il nodo delle infrastrutture. “Uno dei motivi principali per cui le società calcistiche italiane sono sottovalutate sta nel fatto che tutti sappiamo quanto sia difficile costruire un nuovo stadio nel vostro Paese. Sembrerei il classico americano superficiale se vi dicessi: ora che ho comprato il club in pochi anni costruiremo uno stadio nuovo di zecca e con quei soldi porto la società in Serie A in poco tempo”./nIn questo quadro Trieste, ha proseguito il businessman di Atlanta, oltre alla storia e alla città crocevia offriva un impianto già esistente, il Nereo Rocco, tra i migliori disponibili per chi vuole fare calcio in modo moderno: all’inglese, abbastanza nuovo e con ottimi standard per le categorie inferiori. Anzi in verità non ha nulla da invidiare a impianti in cui giocano squadre di Serie A./nE quindi in pratica la logica dell’investimento è stata: le società di calcio in Italia sono ad un costo accessibile  ma ad alto potenziale, uno dei motivi sono le difficoltà nel creare infrastrutture. E la soluzione è stata trovare sì una città di nome con una buona base di tifosi ma soprattutto con un impianto che consentisse di bypassare quello che all’estero viene considerato il principale problema del calcio italiano: la difficoltà di costruire infrastrutture./nE ora? Quali sono gli obiettivi? La Triestina al momento è al terzo posto nel girone A della Serie C e la promozione in Serie B nel medio termine è l’obiettivo principale. “La categoria cadetta è un obiettivo che contiamo di raggiungere entro i prossimi 3-5 anni, penso sia fattibile”, ha spiegato Rosenzweig aggiungendo: “è da lì in su che il giro d’affari diventa interessante. Anche se sui diritti tv della Serie C va detto che Sky è un ottimo partner, anche a livello di qualità di produzione. E soprattutto essere parte di un’offerta collettiva ci può aiutare ad ampliare il pubblico.”/nL’idea è quella di procedere per step. Si sale e ci si stabilizza. “Io sono molto focalizzato sul ritorno incrementale per ogni euro che viene investito. Come fondo possiamo controllare il club anche per un decennio, sono un investitore a lungo termine. Il mio fondo negli Stati Uniti, per esempio, investe in molte società quotate a Wall Street anche per diversi anni, non siamo spaventati dalle tempistiche”, ha proseguito Rosenzweig./nPer questo, ha spiegato, c’è molto lavoro da fare per quanto concerne i contenuti live, fan engagement, in un’era digitale in cui è fondamentale costruire la propria audience. “Come tutte le società che si approcciano a un nuovo investimento dobbiamo partire dalle basi, e quindi dalle risorse umane – mettendo le persone giuste al posto giusto – e poi lavorare sulla brand identity del club”./nNel progetto una parte importante è inoltre legata ai link con gli imprenditori locali: “stiamo iniziando anche questo processo, voglio fare capire qual è il nostro progetto, chi siamo e poi eventualmente lavorare insieme. Le risorse principali arrivano da chi crede nel progetto e vuole associarsi. Dobbiamo avere successo sul campo e nella nostra community per mostrare il valore che possiamo creare e allora troveremo più agevolmente chi è disposto ad unirsi”./n /n/nInfine, ma non certo da ultimo, l’identità è un altro aspetto molto importante secondo Rosenzweig. “Penso all’Atalanta che ha fatto un ottimo lavoro, ma anche all’Udinese e si sono assicurati del fatto che la gran parte dei tifosi della zona supportino il club. Io credo che con questo potenziale, se la Triestina dovesse essere promossa in Serie B sarebbe uno dei sei club dal valore più alto, anche grazie a questa forte identità che caratterizza il club”./nIn questo, inoltre, la vicinanza a Paesi stranieri viene vista dalla proprietà come un vantaggio non solo nel recruiting di talenti, ma anche perché “si possono avere sponsor dalla Slovenia, vendere biglietti e abbonamenti in Austria, avere centri sportivi per giovanili in Croazia”. Insomma, fare valere il peso di Trieste e il suo carattere multietnico.",
      "date": "Sab, 18 Nov 2023",
      "url": "https://www.calcioefinanza.it/2023/11/18/football-affairs-investitori-usa-triestina/",
      "author": "LUCIANO MONDELLINI",
      "imgLink": "https://www.calcioefinanza.it/wp-content/uploads/2022/06/italy-v-moldova-group-g-fifa-womens-worldcup-2023-qualifier.webp"
    },
    {
      "id": "0.22756622166667018",
      "title": "La politica guarda sempre più al calcio: le mani del Governo UK sulla Premier",
      "excerpt": "Con la creazione di un ente regolatore indipendente, il Governo punta a supervisionare l’intera piramide calcistica, dalla Premier League alla National League.",
      "body": "L’Inghilterra, la nazione guida del movimento calcistico mondiale, con il campionato nazionale più prestigioso del pianeta, è talmente avanti agli altri che può permettersi di varare una legge volta da aiutare i club minori a scapito di un possibile ulteriore incremento di valore della Premier League? Premier che non solo tanti soldi porta allo stato britannico ma la cui primazia in teoria potrebbe essere minacciata dalla avanzata del campionato saudita./nÈ questo l’interrogativo che si stanno ponendo Oltremanica le massime istituzioni governative e quelle calcistiche dopo che in settimana, nel suo primo discorso da sovrano dinnanzi al parlamento Carlo III d’Inghilterra ha inserito calcio tra le sue parole./nIl cosiddetto King’s Speech, il discorso del monarca a camere unite, segna l’inaugurazione d’un nuovo anno di lavori del Parlamento di Sua Maestà ed elenca il programma del governo in carica per i successivi 12 mesi. Essendo scritto integralmente dal primo ministro non fa parte delle indicazioni ideali di un sovrano che non ha poteri esecutivi ma invece delle volontà stesse del premier in carica. Il tutto non dimenticando mai che nella maggioranza dei casi i proprietari dei club più importanti della Premier League non sono cittadini inglesi, ma piuttosto statunitensi, emiratini e sauditi./n/nIn particolare nel suo primo discorso da sovrano al parlamento, Re Carlo III ha spiegato che «sarà presentata una legge per garantire il futuro dei club di calcio a vantaggio delle comunità e dei tifosi». Un tema che si lega a quanto successo in particolare dopo il lancio della Superlega nel 2021, quando il governo britannico, allora guidato da Boris Johnson, si schierò a favore dei tifosi che protestavano contro la scelta dei sei top club inglesi (Arsenal, Chelsea, Liverpool, Manchester City, Manchester United e Tottenham) di partecipare al torneo: proteste da parte di governo e tifoserie che portarono poi le società a fare un passo indietro e rinunciare alla partecipazione alla competizione./nLa legge, che nascerà sulla base di un White Paper sul tema calcistico stilato dal governo britannico, porterà nel dettaglio alla creazione di un ente regolatore indipendente (IREF) che avrà il compito di supervisionare i conti dei club inglesi dalla Premier sino alla National League, la quinta serie calcistica del Paese, corrispondente (ma solo per ordine di categoria) alla nostra Eccellenza./nLo scopo primario di questa nuova istituzione sarà quella di riportare al centro del calcio i tifosi, con i club che dovranno dimostrare di essere in possesso di un modello finanziario solido, e che dovrà essere approvato, per potersi iscrivere al campionato. Sarà, inoltre, difeso il diritto dei tifosi di partecipare alle decisioni che riguarderanno la storia del club, come eventuali cambi di stemma o colori sociali, che non dovranno andare in contrasto con la storia della società così che queste siano protette dalle volontà di nuovi proprietari che si insedieranno negli anni a venire./nInoltre, in caso di spostamento per un nuovo stadio o di lavori importanti all’impianto esistente, questi dovranno essere approvati prima dal regolatore, con il coinvolgimento dei tifosi che diventeranno una parte fondamentale prima di concludere o meno un simile processo./nSin qui più o meno nessun problema. Sono per lo più indicazioni di massima largamente condivisibili. Ma è entrando maggiormente nei dettagli che si iniziano a scorgere i potenziali nodi e elementi di conflitto./nInfatti con la nuova legge dovrebbero essere introdotte anche verifiche più stringenti e due diligence più approfondite sui conti e le disponibilità di eventuali nuovi proprietari che si apprestano ad acquisire le società calcistiche inglesi. Con questi ultimi che dovranno presentare un piano finanziario che dovrà essere prima approvato dal regolatore indipendente come requisito per concludere l’acquisizione del club./nÈ questa la situazione che ha messo timore soprattutto alla Premier League, preoccupata che norme simili scoraggino gli investimenti dall’estero. E quindi la sua leadership a livello mondiale. Proprio nel momento in cui la potenza saudita sta dispiegando tutte le sue forze per incrementare il valore del proprio torneo./nLa norma infatti, che entrerà in vigore nei prossimi mesi, è in verità in fase di preparazione già dallo scorso inverno e da subito i club della Premier League hanno temuto che l’introduzione di un organo indipendente nominato dal Governo possa scoraggiare gli investimenti futuri e indebolire la posizione della massima serie calcistica inglese nel calcio europeo./nIn particolare a preoccupare è il fatto che la nuova legge elencherà dei criteri che indichino se un soggetto sia o meno adatto ad avere il controllo di un club della Premier League o delle serie inferiori, se un potenziale proprietario abbia modo di garantire un futuro e una gestione sostenibile e solida alla società. E l’organo indipendente sarà chiamato a esporsi su tali questioni, mentre prima la decisione era riservata alla sola lega./nInoltre è anche probabile che l’organo abbia poteri che gli consentano di forzare un accordo sulla somma di denaro che la Premier League distribuisce ai club della English Football League (EFL, l’ente che organizza i tre campionati che si trovano sotto alla Premier), qualora non si riuscisse a raggiungere un accordo./n/nIn questo quadro, sebbene ufficialmente la Premier League non si sia ancora espressa sul tema, una fonte interna a una società della massima serie inglese aveva spiegato: «Mentre la Premier League accetta che venga nominato un ente regolatore, i club si opporranno alla regolamentazione finanziaria se pensano che questa limiti le opportunità future e forse dissuada gli investimenti dall’estero. Il timore è che un nuovo codice di corporate governance possa ridurre l’appeal della Premier League sia per gli attuali che per i potenziali nuovi proprietari»./nOvviamente di tutt’altro parere è il presidente della EFL, Rick Parry, che sta spingendo per una divisione del 75-25%, con la Premier League che andrebbe a distribuire un quarto dei suoi ricavi annuali da diritti tv da 3,5 miliardi di sterline alle tre divisioni inferiori in base alla posizione in campionato. «La piramide del calcio conta. È un punto di forza unico del calcio inglese e qualcosa che deve essere protetto e coltivato. Prevediamo che i proprietari saranno tenuti a presentare piani aziendali, certamente ogni anno, forse un anno o due in anticipo. E dovranno dimostrare di poter supportare quei piani aziendali con finanziamenti», ha commentato nei mesi scorsi./nAggiungendo poi: «È abbastanza chiaro che ci sarà un sistema di licenze, che consentirà alle autorità di regolamentazione di essere agili perché associano condizioni individuali a una licenza per club o, nel peggiore dei casi, possono negare la licenza»./nIn questo quadro il timore della Premier League che questa situazione possa portare controllare il panorama per tutti i partecipanti, il che a sua volta significa entrare negli affari per i diritti televisivi. Insomma «la preoccupazione è che le questioni burocratiche creino una curva discendente nel pensiero creativo, quando la Premier League si basa su un processo decisionale dinamico», fanno trapelare i club più importanti della massima serie./nInoltre a preoccupare i proprietari dei club di Premier, che, come si faceva notare, per lo più inglesi non sono, c’è anche un rapporto del Comitato per la Cultura, i Media e lo Sport sulla governance del calcio. Studio che ha concluso che la Premier League e l’EFL devono raggiungere urgentemente un accordo sulla condivisione di maggiori entrate con i club della piramide calcistica, altrimenti il governo dovrebbe portare avanti la creazione del previsto regolatore indipendente imporre un accordo alle autorità calcistiche./nNon a caso la presidentessa della commissione Cultura, media e sport, la deputata Caroline Dinenage, ha dichiarato: «L’annuncio in Parlamento dovrebbe essere una chiara indicazione alle autorità calcistiche che stanno negoziando un accordo di compartecipazione alle entrate che sono fermamente in fase di recupero. Se non riescono a raggiungere presto un accordo per proteggere i club in tutta la piramide, il nuovo regolatore indipendente dovrebbe essere in atto e pronto a intervenire per imporne uno»./nInsomma la partita tra una maggiore distribuzione degli utili all’intera piramide calcistica e la necessità della Premier League di avere a disposizione tutti i mezzi per puntellare la propria leadership a livello mondiale sembra essere appena iniziata. E l’esito non sarà scontato./nSi tratta infatti di un crinale stretto tra governo e uno dei settori più importanti dell’economia inglese, tra le necessità della massima serie di incrementare ancora di più gli utili per proseguire la propria primazia («soltanto con un incremento ulteriore degli utili potremmo distribuire di più alla piramide sottostante») e chi invece pensa che sia già arrivato il momento di distribuire maggiormente alle categorie inferiori./nNon a caso Niall Couper, ceo di Fair Game, l’organizzazione che ha condotto una campagna per migliorare la governance del calcio, accogliendo l’annuncio come un «momento storico per il calcio» ha anche paventato come ci sarà un’intensa pressione per indebolire il mandato dell’ente. «Coloro che hanno il compito di istituire il regolatore devono resistere a tale pressione e rimanere concentrati per offrire un futuro più giusto per il calcio e il cambiamento culturale di cui lo sport ha disperatamente bisogno» ha spiegato, aggiungendo che ci sono stati troppi club in crisi all’interno della piramide e non si può permettere che falliscano./nNon certo secondario è infine un altro aspetto della legge, ovvero la possibilità da parte del regolatore di impedire ai club inglesi di partecipare a nuove competizioni che non soddisfano criteri prestabiliti, in consultazione con la Football Association e i tifosi. E ovviamente tali criteri potrebbero includere misure per impedire ai club di partecipare a competizioni separatiste chiuse che danneggiano il gioco nazionale, come la Superlega europea./nUn tema dormiente al momento e che sembra morto visto che ormai al progetto sembrano credere soltanto Real Madrid e Barcellona, ma che però potrebbe prepotentemente tornarne agli onori delle cronache in dicembre quando vi sarà la sentenza della Corte di Giustizia della UE sul ricorso, presentato dalla stessa Superlega, contro la posizione dominante della UEFA nel calcio europeo./nE qualora la sentenza fosse favorevole alla Superlega è evidente che questo aggiungerà pepe alla guerra in corso in Inghiltherra tra le volontà del governo di Sua Maestà e delle serie inferiori e le necessità della Premier League.",
      "date": "Sab, 11 Nov 2023",
      "url": "https://www.calcioefinanza.it/2023/11/11/football-affairs-governo-uk-premier/",
      "author": "LUCIANO MONDELLINI",
      "imgLink": "https://www.calcioefinanza.it/wp-content/uploads/2023/10/west-ham-united-v-sheffield-united-premier-league.webp"
    },
    {
      "id": "0.6931140389598391",
      "title": "Debiti per 3,3 mld e rosso di 270 mln, ma i conti delle big migliorano: era il caso di togliere il DL Crescita?",
      "excerpt": "Le otto big di Serie A hanno mostrato maggiore attenzione ai conti, anche se restano in rosso: ma l’abolizione del Decreto Crescita rischia di rovinare ulteriormente i piani.",
      "body": "Le otto big di Serie A – in ordine alfabetico Atalanta, Fiorentina, Lazio, Inter, Juventus, Milan, Napoli e Roma – che hanno chiuso nelle prime otto posizioni lo scorso campionato hanno assommato nella stagione 2022/23 entrate per 2,48 miliardi di euro ma nel contempo segnando una perdita complessiva di 270 milioni. Il passivo è stato zavorrata soprattutto dal risultato negativo di Juventus (-124 milioni), Roma (-103 milioni) e Inter (-85 milioni), sui quali poco hanno potuto i brillanti numeri di Napoli soprattutto (+80 milioni) ma anche di Milan (+6) e Atalanta (+6 milioni)./nÈ questo l’esito dell’inchiesta che i giornalisti di Calcio e Finanza Luca Cosentini, Marco Sacchi e Matteo Spaziante hanno condotto sugli ultimi bilanci disponibili delle sette squadre italiane che partecipano alle coppe europee oltre a quello della Juventus che pur avendo ottenuto sul campo la qualificazione in Champions League ha dovuto dire addio alle competizioni continentali a causa della squalifica di 10 punti per le questioni legali legate alle plusvalenze./nI numeri in dettaglio sono riportati nella tabella sottostante/n/nA peggiorare ulteriormente le cose non va sottaciuto il dato probabilmente più importante: ovvero che gli stessi otto club presentano complessivamente un indebitamento lordo monstre da oltre 3,3 miliardi. Un dato allarmante nel quale spiccano le esposizioni, si veda tabella sottostante, di Inter (807 milioni), Juventus (791 milioni) e Roma (688 milioni)./nInvece per quanto concerne il Milan, che ha debiti finanziari di soli 71 milioni legati ad alcune operazioni di factoring, bisogna notare che il proprietario Gerry Cardinale ha in essere un vendor loan di 550 milioni con il fondo Elliott, da cui ha acquistato la società./n/nOvviamente ci sono differenze tra club e club e non si può fare di tutta l’erba un fascio, per esempio tra un club come il Napoli che ha appena vinto uno scudetto e che è sostenibile in termini economici e uno come l’Inter che nonostante i miglioramenti degli ultimi anni continua a segnare perdite importante a bilancio e ha un indebitamento quasi due volte superiore alle proprie entrate. E senza avere un azionista solidissimo come per esempio ha la Juventus in Exor./nPerò in termini generale si può dire senza tema di smentita che la situazione economica del calcio italiano, almeno nella sua espressione di vertice, desta molto più di una preoccupazione./n/nQuesto detto va anche segnalato però che almeno per quanto concerne le ultime tre stagioni, da quella 2020/21 (l’ultima intaccata dalle conseguenze del Covid) a quella 2022/23, si può notare una netto miglioramento delle principali performance economiche. Anche se ovviamente è ancora molto presto per parlare di una grande inversione di tendenza. Le entrate di questi otto club sono passate infatti da 2,1 a quasi 2,5 miliardi, i costi sono calati (-10% da 2,8 a 2,6 miliardi) e le perdite sono scese da oltre 810 milioni a 270 milioni. Ed è stato impressionante il salto dell’Ebitda, che segnala gli esiti della gestione operativa, che è passato in termini aggregati da 190 milioni a oltre 550 milioni./n/nAnche l’indebitamento lordo è calato, seppur di poco, passando da 3,47 a 3,31 miliardi di euro con un calo del 4,4% dal 2020/21 al 2022/23. Tenendo conto, però, che di questo indebitamento è cresciuto soprattutto quello verso i rispettivi azionisti, passato da 128 a 480 milioni: senza, il calo sarebbe pari al 15%, passando da 3,3 a 2,8 miliardi./n/nInsomma se certo non si può dire che vada tutto bene, va pure notato che chi più, chi meno, chi obbligato a evitare possibili peggioramento di situazioni già difficili (Inter), o chi come la Juventus per un diktat del principale azionista (la holding Exor della dinastia Agnelli-Elkann), nell’era post Covid tutte le società sembrano avere iniziato a svolgere i compiti a casa, cercando di fare pulizia nei propri bilanci./nEd è in questo quadro che si inserisce la decisione del Governo Meloni di non prorogare i benefici del Decreto Crescita per le società di calcio. Ovvero quella norma per cui i club avevano un vantaggio nell’acquistare calciatori (o mettere sotto contratto allenatori), stranieri ma anche italiani, che nelle due stagioni precedenti avevano giocato all’estero: la norma infatti prevedeva vantaggi per chi spostava la propria residenza nel nostro Paese, con i redditi prodotti in Italia che venivano pesati solo al 50% in termini fiscali e quindi avvantaggiando le società che potevano risparmiare sullo stipendio lordo (a parità di stipendio netto ad esempio a 5 milioni di euro annui, un calciatore senza Decreto Crescita costa 9,25 milioni lordi, mentre un calciatore che poteva sfruttare il Decreto Crescita pesa 6,5 milioni lordi)./nLe cronache parlamentari parlano di molti motivi alla base di questa decisione. Uno di mera tattica politica: la Lega di Salvini si è voluta smarcare da Fratelli d’Italia in vista delle elezioni europee quando tutti correranno per sé e non in coalizione. E quindi si è opposta alla proroga proposta in particolare dal senatore di Forza Italia e amministratore delegato del Monza Adriano Galliani e non malvista dal senatore di Forza Italia e presidente della Lazio Claudio Lotito né tantomeno dal ministro dello Sport Andrea Abodi, vicino al partito di Giorgia Meloni./nUn altro è legato all’antipatia che emerge nell’elettorato quando si concedono piaceri a un settore come il calcio (e ai suoi protagonisti milionari) colpevole, come abbiamo visto nelle suddette analisi, di perdere soldi a bocca di barile e di avere iniziato a porre attenzione ai bilanci da troppo poco. Per questa stessa motivazione per esempio il governo Draghi non ha mai voluto distribuire aiuti diretti nell’immediato post-Covid al settore calcio (rispetto ad esempio a cinema o teatri), concedendo soltanto dei rinvii sul pagamento delle tasse./nQuesto detto però non può essere sottaciuto che in termini prettamente numerici l’abolizione del Decreto Crescita lascia qualche perplessità. In totale infatti la norma garantiva benefici per le società di calcio di circa 150 milioni, ma questi si autoripagavano abbondantemente visto che il sistema calcio nel suo complesso è una delle principali settori industriali del Paese e paga tasse per circa due miliardi di euro, con la sola Serie A che vale il 60% circa dei tributi pagati all’erario dall’intero mondo dello sport./nPer converso sempre utilizzando i numeri, ma in altra maniera, secondo i dati pubblicati da Slalom e citati da Paolo Condò su La Repubblica: «Nel torneo in corso ci sono 78 stranieri che hanno giocato una media inferiore ai 5 minuti a partita, più altri 28 che non hanno raggiunto i 20’: vuol dire che la loro incidenza è stata minima, e che la loro presenza si spiega soltanto con l’agevolazione fiscale che li ha resi più convenienti di un giocatore italiano pescato in una Primavera, o in Serie B»./nÈ proprio questo il punto politico su cui si sono basati sia i partiti politici contrari alla proroga sia l’Associazione Italiana Calciatori guidata da Umberto Calcagno. È evidente che ci vorrà qualche tempo per verificare se veramente l’abrogazione potrà portare un numero maggiore di giocatori italiani stabilmente in Serie A e soprattutto permettere all’allenatore della Nazionale, che ha mancato la qualificazione ai Mondiali sia nel 2018 che nel 2022, di avere un bacino più ampio dal quale pescare. Sempre Condò infatti faceva notare come il ct dell’Italia Spalletti abbia oggi percentualmente una scelta inferiore a quella che aveva Mancini, il quale a sua volta la aveva più esigua di quella a suo tempo di Conte./nPerché se è vero che sono i club di Serie A che mantengono non solo il calcio in tutta la sua piramide ma nei fatti l’intero sistema sportivo italiano, è altrettanto vero che il traino della Nazionale sull’intero movimento è indubbio e l’aver mancato l’appuntamento mondiale per due edizioni consecutive ha avuto conseguenza enormi sull’intero settore, sia in termini economici indotto sia sulla passione di molti giovani./nIn questo senso però è lecito chiedersi se le pulizie di cui sopra potranno proseguire anche nei prossimi anni con la stessa velocità. Se infatti non c’è alcun dubbio infatti che il vero problema italiano è legato agli stadi e ai mille vincoli che paralizzano la costruzione o solo le autorizzazione di nuove infrastrutture, è altrettanto vero che il problema è diventato talmente annoso che anche una semplice velocizzazione delle procedure è un atto quasi insperato da parte dei club che devono continuare la loro operazione di pulizia nei bilanci. E non sempre le stagioni sono eccezionali./nI campioni impatriati (uno su tutti Lukaku) hanno permesso per esempio lo scorso anno all’Inter di la stagione stagione perfetta in termini di incassi centrando sia la finale di Champions League che quella di Coppa Italia e quindi ospitando il numero di partite più alto possibile a San Siro. Quest’anno i nerazzurri sono già fuori dalla coppa nazionale e quindi qualcosa in termini di confronto con gli incassi dello scorso ano pagheranno. Il Milan è arrivato nel 2022/23 alla semifinale di Champions League mentre quest’anno è sceso nella molto meno proficua Europa League e quindi i premi europei saranno inevitabilmente inferiori. La Juventus sta vivendo una stagione senza coppe con tutte le conseguenze legate a questo in termini di incassi e premi (i bianconeri lo scorsa stagione arrivarono sino alla semifinale di Europa League) e il Napoli difficilmente in campionato segnerà i pienoni dello scorso anno al Maradona nella cavalcata verso lo scudetto./nInsomma al di là delle plusvalenze in sede di calciomercato (su tutte quelle su Onana e Brozovic in casa Inter) l’inversione di tendenza di cui sopra potrebbe trovare in questa stagione altri ostacoli nella strada del miglioramento dei numeri economici.",
      "date": "Sab, 6 Gen 2024",
      "url": "https://www.calcioefinanza.it/2024/01/06/serie-a-debiti-perdite-club-2022-2023-decreto-crescita/",
      "author": "LUCIANO MONDELLINI",
      "imgLink": "https://www.calcioefinanza.it/wp-content/uploads/2023/11/us-sassuolo-v-ss-lazio-serie-a-tim-scaled.jpg"
    },
    {
      "id": "0.9089160581581464",
      "title": "Decreto Crescita e Codice Crisi, intervista a Valerio Casagrande (CFO Parma)",
      "excerpt": "Le parole del manager a Calcio e Finanza: «Il Codice della Crisi rischia di produrre effetti distorsivi nel calcio e può danneggiare l’equa competizione. Decreto Crescita? La cancellazione definitiva non può essere una soluzione».",
      "body": "Nel suo appuntamento precedente queste stesse colonne avevano trattato i temi del Decreto Crescita e del cosiddetto Codice della crisi. Due questioni di cui si dibatte molto all’interno delle sfere dirigenziali del mondo del pallone e dello stesso governo, che in ultima analisi è dopo le istituzioni sportive la controparte massima di queste vertenze./nIn seguito a quanto scritto nell’appuntamento precedente Valerio Casagrande, Chief Financial Officer del Parma, ha accettato di parlare con Calcio e Finanza nei fatti dando una vivace conferma di quanto questi temi siano molto considerati importanti all’interno dei singoli club e dell’intero universo calcistico in questa intervista realizzata insieme a Marco Sacchi./n/nPartendo dall’inizio, cos’è il “Codice della crisi” e perché anche le società di calcio lo stanno sfruttando sul fronte della ristrutturazione dei debiti?/nIl Codice della crisi è una cornice normativa introdotta negli anni scorsi allo scopo di identificare situazioni di crisi e di insolvenza che possono colpire le imprese. Le stesse devono adottare assetti organizzativi e una serie di strumenti di monitoraggio per identificare la condizione di crisi. Si tratta nel complesso di strumenti e adempimenti di monitoraggio, e in più sono presenti istituti che permettono alle aziende di uscire da periodi di crisi e ripristinare una situazione di continuità aziendale: uno di questi è la ristrutturazione del debito. Si tratta di un framework normativo sul concetto che ci sia una situazione temporanea di difficoltà aziendale e che su questa situazione si possa intervenire./nPerché ora è anche un tema calcistico? E quali sono i problemi che questo comporta?/nLe società di calcio sono incluse in questo perimetro normativo in quanto società di capitali. La premessa è che se una società di calcio adotta gli strumenti del Codice della crisi lo fa in un modo assolutamente legittimo. Il problema nasce dalla specificità del mondo del pallone, che non è colta in questo caso dal legislatore. Innanzitutto, c’è un livello di competizione che non è solo economica, ma soprattutto sportiva, e per definizione questa deve essere equa. L’altro elemento è di carattere economico-finanziario perché le aziende hanno come obiettivo il profitto e la remunerazione del capitale. Nel caso dei club di calcio il disequilibrio è una situazione diffusa, per non dire “ordinaria”, e il capitale non viene remunerato, ma spesso ripristinato. Esiste dunque una sorta di “condizione di crisi” permanente e strutturale./nQuindi nel mondo del calcio invece di essere una situazione eccezionale siamo di fronte a una quasi normalità?/nGli strumenti del Codice della crisi diventano dunque applicabili alla maggioranza delle società, e si trasformano da strumento eccezionale a strumento ordinario, soprattutto in un contesto di elevato indebitamento, fotografato da tutti i report, tra cui il Report Calcio. Una parte fondamentale di questo debito è l’indebitamento tributario, generato principalmente dalle ritenute sugli stipendi dei tesserati, tra cui i calciatori. Tra l’atro parliamo di un indebitamento che si è cristallizzato con la legge di bilancio del 2022, la quale ha consentito alle società di sospendere il versamento delle ritenute IRPEF e di rateizzarlo. Molte delle società di calcio si sono avvalse di questa possibilità, trovandosi con una sorta di “tesoretto” che potrebbe essere stralciato con la ristrutturazione del debito, come hanno fatto per esempio Genoa e Sampdoria./nCosa determina di fatto l’applicazione del “Codice della crisi” e la ristrutturazione debito?/nDetermina effetti distorsivi, perché si può ledere l’equa competizione. Può minare la credibilità del settore e premiare comportamenti non virtuosi, dal momento in cui consente di stralciare il debito legato a una parte di spese che nell’ottica del perseguimento della sostenibilità finanziaria – invocata, tra gli altri, dagli organi di governo del calcio nazionale e internazionale – andrebbe contenuta, gli stipendi dei tesserati. Con lo stralcio si premiano comportamenti che non sono virtuosi, in quanto improntati all’overspending./nIn che modo dovrebbero intervenire il Governo o la Federazione? Meglio escludere i club calcistici totalmente dalla possibilità di accedere alla norma?/nUna soluzione potrebbe essere quella di restringere l’accesso agli strumenti consentiti dal Codice della crisi e in particolare alla ristrutturazione del debito, bisognerebbe trovare una soluzione in tal senso. L’inerzia non è una opzione, perché ci sono interessi che si radicano sia nella sfera sportiva che federale, come l’equa competizione e la credibilità del sistema. Senza credibilità esiste il rischio che gli investitori possano dirottare altrove i propri investimenti. Ma non solo./nProsegua./nEsiste infatti anche un anello di congiunzione con la sfera ordinaria, che dovrebbe essere interessata ad attrarre investimenti in Italia e nel settore calcistico, dove servono soprattutto risorse da convogliare a livello infrastrutturale. In ultimo, ma non meno importante, c’è il tema dei contribuenti, perché lo stralcio derivante dalle tre operazioni realizzate (Genoa, Sampdoria e Reggina, ndr) ha comportato una riduzione erariale di circa 170 milioni di euro. Questo è un discorso sicuramente vero anche per le altre aziende, ma ci sono due elementi fondamentali distintivi: nel caso delle aziende “normali” la situazione di “crisi” è in principio temporanea e a seguito degli interventi posti in essere l’impresa torna alla redditività, generando, tra l’altro, quelle imposte che giustificano il “sacrificio” erariale originario. Nel calcio invece la situazione è, parlando in termini generali, strutturale, con una natura permanente e lo strumento diventa una sorta di contributo “a fondo perduto”./nNei fatti si può configurare quasi come fosse una sovvenzione al sistema calcio?/nLo strumento è un latente contributo a favore del sistema calcio, non generalizzato a tutto il mondo del pallone ma a quei soggetti meno virtuosi. Il secondo elemento è che questi strumenti vengono utilizzati per evitare il fallimento di una società, e con il rischio di perdere valore – se un club fallisce i suoi calciatori, asset principale, sono di fatto liberi – l’Agenzia delle Entrate è, pertanto, più incentivata a portare a termine accordi anche vantaggiosi per i club, con stralci significativi. Tutti gli attori si comportano legittimamente, ma si arriva poi a uno stato delle cose caratterizzato da profonda inefficienza e ingiustizia. Per questo il tema va risolto all’origine, intervenendo sull’impianto normativo per renderlo adatto alla specificità del calcio./nSecondo lei quali interventi si potrebbero attuare?/nA livello federale a dire il vero è già arrivato un intervento, con il blocco della campagna trasferimenti per i club che si siano avvalsi di tali misure. La Federazione si è mossa in questo senso, ma c’è un problema di proporzionalità. Si tratta sostanzialmente del medesimo provvedimento che viene adottato in caso di sforamento dell’indice di liquidità. La stessa sanzione per una base molto diversa. La ristrutturazione del debito è molto più invasiva e “premiante” rispetto al mancato rispetto dell’indice di liquidità. I due comportamenti non possono essere messi sullo stesso piano, in quanto ad effetti distorsivi./nLa Federazione dovrebbe agire in qualche modo?/nDa quanto ho inteso, l’intervento della Federazione non può probabilmente essere esteso oltre quello che è stato fatto. Ne prendo atto, anche se è immaginabile che sanzioni sportive più incisive potrebbero scongiurare l’abuso dello strumento. Preso atto del perimetro di azione in ambito normativo federale, è altrettanto vero che qualora la Federazione ritenesse che tutto questo discorso fosse sensato potrebbe svolgere, in assenza di azione “motu proprio” da parte del legislatore ordinario, un’opera di “moral suasion” nei confronti degli organi di Governo affinché modifichino il perimetro della normativa./nE il governo? Dopo lo “spalmadebiti”, sembra un’altra legge allargata per il mondo del calcio. Serve porre un freno a questo tipo di interventi dell’esecutivo oppure un occhio di riguardo serve, considerando anche i mancati contributi durante la pandemia Covid rispetto ad altri settori?/nIl calcio è un settore di rilevanza nazionale, non solo per le emozioni che suscita, ma anche per il volume d’affari che muove e per il significativo gettito fiscale che genera. La pandemia ha avuto un impatto negativo molto significativo sui club. Sulla base di questi presupposti, la richiesta di contributi non mi sembrava irragionevole. Compensare, però, l’assenza di tali contributi con altre soluzioni, peraltro non universali, mi sembra inappropriato e inefficace rispetto agli obiettivi generali del sistema. Se ritenuto meritevole, il contributo deve essere riconosciuto secondo criteri trasparenti, chiari e universali, altrimenti si rischia di creare effetti distorsivi.    /nParlando di azioni volte a supportare le società di calcio, personalmente sarei dell’opinione che si debba aprire una discussione in merito alle entrate derivanti dal settore del betting. Al fine di elevare “la dignità” di tali entrate, si potrebbe vincolarne la destinazione agli investimenti nel settore giovanile. Due risultati con un’unica soluzione./nSinora tre club, ovverosia Genoa, Reggina e Sampdoria, hanno già usufruito dello strumento della ristrutturazione del debito: potranno essere di più nei prossimi mesi?/nNon saprei dirlo onestamente. Ho notato che sono in programmazione alcuni convegni sul tema (ed altri si sono già tenuti) portando come “case history” le situazioni già avvenute. Se c’è un’offerta di questo tipo è facile ipotizzare che ci sia anche una domanda, mi viene da dedurre questo. Si possono andare a indagare i bilanci e capire quali siano le società con i debiti tributari più elevati e sulla base di questi dati fare ipotesi su chi potrebbe avere interesse ad accedere a uno strumento di questo tipo. Stante l’attuale quadro normativo, non si può impedire ad altri club di fare ricorso a questa possibilità, ma con una massa debitoria così elevata, l’impatto sui contribuenti rischia di essere ancora più concreto./nTra le altre norme di questo tipo c’è anche Decreto Crescita: quale dovrebbe essere la strada da seguire? Cancellarlo definitivamente o cambiarlo?/nSecondo la mia opinione, la cancellazione definitiva non dovrebbe essere un’opzione. E, un’eventuale rimodulazione non deve essere in alcun modo retrospettica, incidendo sui rapporti già definiti in ragione del quadro esistente. Ciò premesso, constato che come spesso accade ci si divide in fazioni un po’ aprioristicamente. Sotto questo profilo, il decisore politico sportivo potrebbe cogliere una grande opportunità, in primis di metodo: sulla base delle informazioni disponibili elaborare un’analisi che permetta di valutare la misura rispetto agli obiettivi dichiaratamente previsti. Tutti i dati sono disponibili. Sarebbe, dunque, relativamente facile fare un’analisi della misura e dei suoi effetti fino ad ora. Valutare gli interventi di politica economica è fondamentale dal mio punto di vista, per prendere decisioni che abbiano un elemento di oggettività solido. Andrebbe fatta una mappatura dei soggetti che hanno usufruito del Decreto Crescita e comparare i risultati con quelli che erano gli obiettivi./nIn quale modo?/nL’obiettivo era attrarre i campioni? Allora che età hanno i calciatori che sono stati acquistati sfruttando i benefici fiscali? Quante presenze in Nazionale hanno avuto questi giocatori impatriati? Quanto hanno vinto in carriera? Quanto hanno giocato nei top campionati europei? Questo permette di valutare il raggiungimento delle finalità del Decreto e poi capire se mantenerlo o variarlo. Per quanto mi risulta un’analisi di questo tipo non è stata effettuata. In assenza di tale solida base di valutazione, comprendo, in principio, le argomentazioni sia di coloro che vorrebbero mantenerlo inalterato sia di quelli che chiedono una modifica. Personalmente mi sembra che forse il decreto abbia raggiunto più obiettivi a livello quantitativo, che non qualitativo./nE quindi?/nQuindi una rimodulazione a valere sull’instaurazione dei futuri rapporti potrebbe non essere irragionevole, fermo quanto già espresso sui rapporti esistenti. Peraltro, il discorso è più generale e il regime è all’interno di un quadro su cui andrebbe fatta una osservazione più ampia: in questa fase storica del calcio italiano la maggioranza dei capitali viene dall’estero. Sarebbe importante che quei capitali rimanessero in Italia, le squadre sono venditrici e acquirenti allo stesso tempo e osservo che c’è un “arbitraggio” favorevole agli acquisti dall’estero, anche per via del sistema delle fideiussioni della stanza di compensazione, richieste di regola solo in Italia e le quali hanno un costo elevato. Forse per il calcio italiano sarebbe meglio trovare delle soluzioni che non disincentivino a far rimanere questi capitali all’interno del Paese.  ",
      "date": "Sab, 2 Dic 2023",
      "url": "https://www.calcioefinanza.it/2023/12/02/intervista-valerio-casagrande-parma-decreto-crescita-codice-crisi/",
      "author": "LUCIANO MONDELLINI",
      "imgLink": "https://www.calcioefinanza.it/wp-content/uploads/2023/12/IMG_2506.jpeg"
    },
    {
      "id": "0.5971574367855726",
      "title": "Decreto Crescita e Codice della Crisi, i due pericoli che minacciano il calcio italiano",
      "excerpt": "I vantaggi fiscali sugli stipendi e la possibilità di stralcio dei debiti tributari dividono il mondo del pallone: una situazione potenzialmente complicata anche nei rapporti col governo Meloni.",
      "body": "La prima è una battaglia per la quale si discute molto e che vede tutti i club uniti per il mantenimento di una norma che garantisce al calcio un particolare privilegio verso lo Stato, la seconda invece è tuttora sottotraccia e se ne è parlato molto poco ma potrebbe creare presto grande scompiglio nel settore del pallone professionistico. Sono due infatti le principali battaglie che il calcio italiano, spesso diviso al suo interno, ha di fronte a sé./nLa prima è quella per il mantenimento del Decreto Crescita. Ovvero quella norma che prevede vantaggi fiscali per chi sposta la propria residenza in Italia, con i redditi prodotti nel nostro Paese che vengono pesati solo al 50% in termini fiscali, con l’obbligo di essere stati residenti all’estero nei due periodi d’imposta precedenti al trasferimento in Italia, l’obbligo di permanenza per due anni dopo il trasferimento e lo svolgimento dell’attività lavorativa prevalentemente nel territorio italiano./nLa seconda invece, che come si diceva sobbolle sottotraccia, non sembra per niente essere sintomo di unità tra le società e concerne il cosiddetto «Codice della crisi d’impresa e dell’insolvenza» nelle ristrutturazione debiti le cui ultime modifiche sono del luglio 2022. Ovvero l’insieme di norme e strumenti volti a identificare lo stato di crisi dell’impresa e le soluzioni che permettano il superamento della crisi medesima e il ripristino della funzionalità economica aziendale dell’impresa. Infatti tra gli altri istituti previsti dal Codice esiste quello della ristrutturazione del debito, condizionato al provvedimento di omologa del piano finanziario sottostante da parte del Tribunale competente. E queste nuove norme, pensate per i settori merceologici tradizionali, stanno facendo sempre più spesso capolino anche nel calcio./n/nTanto che nei tempi recenti tre società di calcio (Reggina per 10 milioni, Sampdoria per 90 milioni e Genoa per 70 milioni, quest’ultimo svelato da Calcio e Finanza nei giorni scorsi) hanno chiesto e in due casi (si attende solo il via libera del Tribunale per il Genoa) raggiunto accordi di ristrutturazione con i debitori (tra cui il più significativo è sicuramente l’Agenzia delle Entrate), stralciando debiti complessivi per oltre 170 milioni. E tale ristrutturazione ha presumibilmente consentito a Sampdoria e Genoa di evitare il fallimento./nIn questo quadro, secondo quanto ha appreso Calcio e Finanza, all’interno della cerchia dei massimi dirigenti dei club della massime divisioni italiane inizia a insinuarsi il dubbio che vi sia un elemento distorsivo del panorama competitivo nei confronti degli altri club. «Ma come, i proprietari del Genoa (il fondo 777 Partners, ndr) sono in lizza per comprare l’Everton in Inghilterra e poi possono avere lo stralcio del debito dal nostro erario?», ha domandato a questa testata un presidente di un club molto noto. Non solo ma la paura è che questa tendenza possa allargarsi anche ad altri club. «Se se ne sono giovate Genoa e Sampdoria (e anche la Reggina, ndr)», ha proseguito, «perché altra società in difficoltà non potrebbero pensare di fare lo stesso?». Per esempio dando un occhio alla situazione dei debiti tributari dei grandi club si nota che la Lazio al 30 giugno scorso era esposta per 67 milioni e l’Inter per 66 milioni, anche se ovviamente questo non significa che biancocelesti e nerazzurri stiano valutando questa opportunità/nQuel che è certo però è che entrambe queste battaglie, molto diverse tra loro, portano con sé il pericolo di fare apparire dinnanzi ai cittadini contribuenti il calcio come il solito “egoista” che se ne sbatte delle esigenze della società. E siccome la controparte di entrambe le vicende è lo Stato che necessariamente deve tenere conto degli umori popolari le questioni non sono semplici. Visto anche che se è vero che il governo Meloni lo scorso anno consentì il via libera alla norma spinta in particolare dal senatore e patron della Lazio Claudio Lotito sulla possibilità di spalmare i debiti col fisco, è altrettanto vero che il governo Draghi permise solo dei rinvii sul tema del pagamento delle tasse, senza alcun ristoro al mondo del calcio (mentre altri settori come il cinema hanno ricevuto oltre un miliardo di euro)./nEntrando nello specifico della battaglia sul Decreto Crescita, come si spiegava, va notata , e sarebbe stupido il contrario, l’unità di intenti dell’intero universo calcistico. Parlando al Social Football Summit tenutosi in settimana allo Stadio Olimpico il presidente della Lega Serie A Lorenzo Casini ha perorato questa causa spiegando: «Il quadro normativo deve aiutare la Serie A, togliere ora il Decreto Crescita non sarebbe il momento giusto. Aspettiamo di raccogliere dati e capire se ha funzionato o no intanto»./nA stretto giro di posta parlando al convegno organizzato a San Siro dallo studio legale DLA Piper gli hanno fatto eco numerosi presidenti e massimi dirigenti di Serie A. «Bisogna andare avanti con questo decreto. Non bisogna dimenticare che un’attività come la Serie A perde un milione al giorno perché c’è una norma (quella sulla pirateria, ndr) non attuata. Il “pezzotto” ha un milione e mezzo di abbonati e ci mancano così 350 milioni di ricavi. Il Decreto Crescita è un modo per dare al calcio un piccolo aiuto che magari non è stato dato prima, per esempio nella lotta alla pirateria», ha tuonato il presidente del Torino Urbano Cairo./nMentre Giorgio Furlani, amministratore delegato del Milan, ha spiegato: «I risultati sportivi portano nuovi ricavi ma purtroppo salta tutto se non c’è più il decreto crescita. Toglierlo sarebbe una distruzione per il calcio italiano. Con il decreto crescita siamo tornati a fare risultati in Europa che prima non si ottenevano. L’unica leva che ci rende competitivi con gli altri campionati top europei è il decreto crescita, che si traduce per noi ad esempio con campioni che portano sponsor di capitali stranieri che entrano in Italia che noi reinvestiamo sul territorio»./nNon certo meno importanti sono state le parole del presidente della Lazio Claudio Lotito : «C’è un tentativo di eliminare il decreto. Io più che eliminare le cose in corso, che porterebbero dei danni a tante persone, penso che sia giusto scadenzare in un tempo che salvaguardi cinque anni di contratto la possibilità di modificare la norma. Noi dobbiamo creare par condicio per tutti»./nMa a confermare che la questione è tutt’altro che semplice sono state le parole del ministro dello Sport Andrea Abodi, che ovviamente ha fatto notare il punto di vista del governo. Il ministro ha prima tirato le orecchie al mondo del calcio: «La formula banale del calcio è diminuire i costi e aumentare i ricavi e durante il Covid sembrava naturale un abbattimento dei costi, eppure sono aumentati. Anche in una situazione di crisi, il sistema non è riuscito ad abbattere i costi, che poi sono lo strumento attraverso cui si può ambire a migliorare la struttura dei ricavi. Non siamo riusciti a fare né l’una né l’altra cosa»./nAbodi nelle scorse settimane avevao poi confermato l’intendimento del governo di una progressiva eliminazione della norma: «Lo strumento del Decreto Crescita va progressivamente disattivato, ma che va fatto con un senso logico, certamente non per quanto riguarda la stagione corrente: quando si cambia una norma che ha prodotto effetti rilevanti dal punto di vista tecnico e della qualità del prodotto, anche se ha messo in discussione spazi che invece io vorrei che fossero occupati da giocatori italiani, bisogna comprendere l’effetto che si produce», aveva spiegato il ministro. Abodi ha poi proseguito: «La mia prima preoccupazione è equiparare sicuramente gli strumenti che sono stati dati al calcio professionistico a tutti gli altri settori perché non ci sia un’idea di privilegio». Lanciando una ciambella di salvataggio sui contratti in essere: «I contratti in essere non credo che possano essere negati, anche perché ci sono società quotate», ha osservato il ministro./nInfine proprio dalle colonne di Calcio e Finanza ha lanciato l’idea di un tavolo di discussione sul tema: «Dobbiamo misurare l’impatto, diretto e indiretto, di questa norma e poi valutare come intervenire. Ritengo opportuno coniugare nel modo migliore l’esigenza di offrire maggiori spazi ai giovani talenti calcistici italiani, con quella altrettanto importante di sostenere la competitività dei nostri club, certamente migliorata anche grazie agli effetti prodotti dal decreto crescita. È arrivato il momento di un “tagliando” che consenta di decidere come intervenire, senza pregiudicare valore, sportivo ed economico»./nE proprio l’idea di un tavolo di settore sul tema, di una analisi approfondita tra le varie parti in questione potrebbe essere la soluzione.\nIn questo contesto è utile notare quali erano in origine e sono gli obiettivi del Decreto Crescita applicato al calcio. Questi prevedevano che tramite l’agevolazione fiscale vi sarebbe stato un incremento della capacità di attrarre campioni dall’estero nei nostri campionati, giocatori di livello tale da migliorarne il livello tecnico, accrescendone la spettacolarità e, in un’ultima analisi, il valore economico./nQuali risultati sono stati ottenuti rispetto ai suddetti obiettivi? Nessuna analisi è stata condotta (almeno non è nota a livello pubblico), per cui non è possibile una valutazione oggettiva. Quindi in assenza di una valutazione della misura, gli operatori si dividono aprioristicamente, tra fazioni pro e contro Decreto Crescita:/nQualche operatore fa così notare che, a prima vista, sembrerebbe che il Decreto Crescita abbia avuto sicuramente effetti quantitativi (ingresso di molti giocatori stranieri, generalmente di medio livello), mentre quelli qualitativi non sono stati ai livelli che la norma si auspicava (pur non negando che, nel corso degli anni casi, giocatori e tecnici di grande caratura siano stati impatriati nei nostri campionati grazie al Decreto)./nPertanto la norma ha centrato molto limitatamente gli obiettivi che si poneva, e questo ha determinato un effetto distorsivo a danno dei giocatori italiani. Insomma, al di là di casi eccelsi quali Lukaku, Leao o Thuram, si portano in Italia giocatori di medio livello dall’estero che magari fanno fare figure dignitose ai club italiani in Europa ma che inevitabilmente depauperano il patrimonio nazionale con evidenti danno per le selezioni azzurre./nIn questo quadro una soluzione potrebbe essere quella di modificare la norma in senso qualitativo, per esempio prevedendo criteri di accesso all’agevolazione più restrittivi. In tal modo si continuerebbe ad avere l’agevolazione sui profili di grande caratura, che realmente possano portare beneficio ai club italiani e al movimento nazionale. Al tempo stesso si limiterebbe il numero degli stranieri a favore degli italiani, non disincentivando, tra l’altro, gli investimenti nei vivai./nEntrando nello specifico del secondo punto va detto che le ristrutturazioni dei debiti per Reggina, Genoa e Sampdoria sono avvenute in un quadro di legittimità normativa. Il problema, spiegano esponenti di alcuni club, è vedere se il Codice della Crisi sia o meno compatibile con le caratteristiche del calcio professionistico e se la sua applicazione mina la credibilità del sistema, nonché l’equa competizione. In termini tecnici, il Codice della Crisi è pensato per un contesto dove il perseguimento del profitto e l’equilibrio economico–finanziario sono obiettivi fisiologici e situazioni differenti sono eccezioni patologiche./nNel calcio ciò non è verificato: il disequilibrio è una condizione diffusa, spesso di lungo periodo, a cui gli azionisti/soci pongono rimedio tramite apporti di capitale, perseguendo strategie, nella maggior parte dei casi assolutamente razionali, che non si radicano nel ritorno economico diretto da parte del club calcistico. Pertanto se nel mondo “normale” il Codice della Crisi è strumento di necessità, per ritornare sulla traiettoria dell’equilibrio, nel calcio, invece, può diventare strumento di opportunità per stralciare debiti che sarebbero comunque stati esistenti e, verosimilmente, ritorneranno ad esistere./nPeraltro, si fa notare, i debiti sono derivanti prevalentemente dalle ritenute IRPEF da lavoro dipendente, per cui si abbatte proprio la componente di cui si vorrebbe contrastare il trend di crescita, ossia i costi degli stipendi. E il pericolo è che si incentivino comportamenti di azzardo e una competizione squilibrata a danno di coloro che non intendono avvalersi di tali soluzioni. Per esempio una ipotesi è quella di fare all-in sulla promozione attraendo giocatori competitivi con stipendi elevati, contando poi che una componente significativa del costo legata ai debiti sarà stralciata. Inoltre c’è un fattore che rende ancora più attraente la prospettiva dello stralcio: ossia la massa debitoria generata dalla sospensione e rateizzazione dei debiti fiscali determinata dalla Legge Bilancio 2022. L’ammontare globale “stralciabile” è infatti molto significativo./nInsomma il tema potrebbe diventare più caldo che mai anche perché per il momento la FIGC sembra non voler intervenire perché la competenza è della giustizia ordinaria e bisognerà vedere se il governo avrà tempo per varare norme che limitino per le società di calcio l’accesso a tali strumenti.",
      "date": "Sab, 25 Nov 2023",
      "url": "https://www.calcioefinanza.it/2023/11/25/decreto-crescita-e-codice-della-crisi-i-due-pericoli-che-minacciano-il-calcio-italiano/",
      "author": "LUCIANO MONDELLINI",
      "imgLink": "https://www.calcioefinanza.it/wp-content/uploads/2023/10/pallone-serie-a.webp"
    },
    {
      "id": "0.9438509256392318",
      "title": "Le novità dell'NBA e l'espansione della NFL: il calcio europeo inerme di fronte agli sport USA?",
      "excerpt": "Le leghe americane hanno trovato nuovi modi per incrementare i propri ricavi, mentre il calcio europeo fa più fatica, complice anche un calendario intasato.",
      "body": "In Italia, soprattutto nei circuiti non cestistici, la cosa è passata un po’ sottotraccia ma dopo la UEFA che dall’anno prossimo varerà la nuova Champions League, e la FIFA che nel 2025 varerà il nuovo Mondiale per Club, anche la ricchissima NBA ha evidenziato il problema di trovare nuovi modi per aumentare i propri incassi./nIn particolare con l’approssimarsi della prossima asta dei diritti televisivi negli USA (attesa tra il 2024 e il 205) e per convincere le emittenti ad alzare le proprie offerte, la NBA ha deciso di fare una storica modifica al proprio format, inserendo una competizione completamente inedita: si tratta dell’In-Season Tournament, torneo durante la stagione che si è concluso nello scorso weekend con la finale tra i Los Angeles Lakers e Indiana Pacers, vinta dai Lakers di LeBron James./nL’obiettivo, ca va sans dir, era quello di incrementare le entrate creando nei fatti la prima finale unica in partita secca del basket professionistico USA (le finali NBA sono al meglio delle sette partite). Inoltre l’esperimento era volto ad creare partite che avessero interesse già da inizio stagione, visto che solitamente la lunga stagione regolare si trascina stancamente verso i playoff./n/nL’esito è stato soddisfacente: gli ascolti televisivi sono aumentati del 11% rispetto alla scorsa stagione, grazie in parte all’impulso nelle serate del torneo, mentre nei palazzetti la NBA ha avuto il suo miglior novembre di sempre in termini di affluenza, con una media di 18.206 spettatori per partita. Senza contare le entrate da pubblicità per eventi quali le finali e semifinali e per i vari diritti televisivi per un evento che seppur senza storia è stato unico./nIl nodo era invece come inserire questo nuovo torneo in una stagione già molto congestionata visto che la regular season è già composta da 82 partite, alle quali si aggiungono quelle dei playoff con quattro turni complessivi (quindi da un minimo di 16 a un massimo di 28 partite per conquistare il trofeo). La scelta è stata quella di creare un torneo durante la stagione che valga anche per la stagione regolare e soprattutto senza aumentare il numero delle gare. In sostanza, è stato come se i risultati della Coppa Italia valessero anche per la classifica di Serie A./nNello specifico, tutte e 30 le squadre sono state estratte casualmente in gruppi da cinque, in base ai risultati della stagione regolare 2022-23. Otto squadre sono passate alla fase ad eliminazione diretta, ovverosia la migliore di ciascun gruppo e le due migliori seconde. I primi turni si sono disputati nei vari palazzetti (con tanto di parquet speciale dedicato al torneo), mentre le semifinali e la finale si sono giocate a Las Vegas. Tutte le partite del torneo, come detto, sono state conteggiate per la classifica della stagione regolare, tranne la finale, con il calendario adeguato in base anche all’andamento dell’In-Season Tournament./nOltre a questo è stato inserito un sistema di premi economici: i giocatori delle quattro squadre sconfitte nei quarti hanno incassato ciascuno 50mila dollari, quelli delle due semifinaliste sconfitte 100mila, i secondi classificati 200mila e i giocatori della squadra vincitrice 500mila. Magari poco per le superstar alla LeBron James, ma soldi che fanno comodo a chi ha contratti con cifre inferiori./nOra al di là delle tecnicalità di questo torneo, il punto nodale è che la NBA ha trovato il modo di incrementare le entrate senza aumentare il numero di partite. Nei fatti superando brillantemente una questione su cui si stanno arrovellando tutte le governance degli sport dai più alti numeri economici – nello specifico calcio europeo, basket NBA e football NFL – in quella che è ormai una battaglia planetaria per la conquista degli spettatori di tutto il mondo./nPerché se è vero che si può sempre tentare di ottimizzare il guadagno per singola gara sino all’ultima marginalità (diritti tv, incassi, etc etc) è altrettanto evidente che se ci sono più eventi su cui guadagnare la cosa si moltiplica aumentando le opportunità di incasso./nIl punto è che almeno nel calcio europeo il calendario è già talmente intasato che tutto questo si scontra con le esigenze fisiche dei giocatori. Una tematica che si acutizzerà l’anno prossimo quando ci si avvicinerà probabilmente al punto di saturazione assoluta. Infatti dopo una stagione 2023/24 che culminerà con la finale di Champions League a Wembley l’1 giugno, ci saranno poi gli Europei nell’estate 2024 che prenderanno il via il 14 giugno, neanche due settimane dopo l’ultimo atto ufficiale del calcio di club./nDopo l’estate, poi, con il via alla stagione 2024/25 si entrerà nella annata di esordio della Champions League con la prima edizione con il modello svizzero (che prevede oltre 80 partite in più) e infine la stagione si concluderà nell’estate 2025 con il nuovo Mondiale per Club varato dalla FIFA negli Stati Uniti./nUn tour de force impressionante per quei giocatori che saranno impegnati in queste manifestazioni senza contare che questi stessi saranno anche in campo per i campionati nazionali. Nei fatti si assisterà a un circolo vizioso di cui non si vede l’uscita: per incassare di più, si giocano un numero maggiore di partite, questo innesca inevitabilmente il pericolo di infortuni e quindi per i top club sono necessarie rosa extra large, ma per sostenere i costi di un parco giocatori ipertrofico bisogna giocare tante partite per poterli pagare./nQuesta situazione ha già innescato nel calcio molte polemiche soprattutto da parte delle associazioni dei giocatori in giro per il mondo. E questo scenario in ultima analisi vede il calcio in una posizione di inferiorità nei confronti del basket americano e della NFL./nQuesto non solo perché come si è visto come l’NBA per esempio ha saputo inventarsi dal nulla un nuovo torneo per spingere le proprie entrate senza pesare sulle spalle dei giocatori aumentando il numero di gara. Il vero punto invece è che in questa battaglia globale gli sport statunitensi hanno il vantaggio di essere delle vere e proprie macchine da soldi, tanto da valere in media 4 miliardi di dollari con il picco di oltre 8 miliardi raggiunto dai Golden State Warriors. Non solo ma la leghe sono centralizzate e decidono in maniera veloce, pragmatica e soprattutto univoca./nNel calcio invece il sistema delle confederazioni continentali, che poi sono legate alla federazione mondiale, produce delle guerre interne sulle decisioni da prendere – si pensi soltanto alle varie tensioni tra FIFA e UEFA sull’organizzazione dei vari tornei per club. E soprattutto al di là di modelli virtuosi quali possono essere quella della Premier League (ma anche Oltremanica i problemi non mancano) non sempre le squadre sono in utile, anzi molte volte come accade in Italia sono soverchiate da grande indebitamento./nQuesta situazione consente agli sport USA di accelerare più facilmente sia sulle innovazione che sulle decisioni. E se si è visto che la NBA non ci ha messo molto per varare un torneo dal nulla, la NFL da anni sta cercando una espansione al di fuori dai propri confini. Da tempo si giocano partite valide per il campionato in Europa, e notizia di questa settimana nel 2024 si giocherà una partita della stagione anche in Brasile. Segno evidente che lo sport sino a qualche anno orsono confinato dentro i limiti degli Stati Uniti ha ancora molti territori da poter sfruttare./nInoltre non va mai dimenticato che la stagione della NFL va da agosto a febbraio (e termina addirittura a dicembre per le squadre che non raggiungono i playoff) e quindi in teoria ci sarebbe anche un grande margine temporale nel caso in cui si vogliano aggiungere squadre e partite sulle quali incrementare le entrate./nIl calcio europeo invece appare spuntato in questo senso. Perché oltre ai suddetti limiti economici e di governance ha già la stagione intasata e quindi la leva temporale è praticamente già esaurita. Si pensi per esempio che ancora non si capisce come saranno normati i cartellini dei giocatori che disputeranno il Mondiale per Club 2025. Il torneo infatti avrà luogo tra giugno e luglio e quindi tra le stagioni 2024/25 e 2025/26: che cosa succede se un giocatore ha il cartellino in scadenza al termine della prima delle due annate in questione?/nNon certo da ultimo, l’offensiva del calcio europeo anche in termini geografici ha i suoi limiti, visto che, senza contare quella lanciata dall’Arabia Saudita in vista dell’organizzazione dei Mondiali 2034, questa espansione territoriale è già in voga da decenni in virtù le tournée estive in Cina, paesi arabi e Nord America dei principali club internazionali.",
      "date": "Sab, 16 Dic 2023",
      "url": "https://www.calcioefinanza.it/2023/12/16/football-affairs-nba-nfl/",
      "author": "LUCIANO MONDELLINI",
      "imgLink": "https://www.calcioefinanza.it/wp-content/uploads/2023/11/NBA-In-Season-Tournament-Logo.webp"
    },
    {
      "id": "0.7271081944848855",
      "title": "Superlega vs UEFA: l'obiettivo è gestire la torta miliardaria dei diritti tv",
      "excerpt": "Lo scontro tra le parti in causa è solamente all’inizio: il primo test è la gestione miliardaria dei diritti televisivi, asset chiave per le società calcistiche.",
      "body": "La sentenza della Corte di Giustizia della UE sulla questione Superlega ha squassato il panorama calcistico mondiale e per il momento, al di là di come finirà, il verdetto ha portato due dati certi:/nOra al di là delle minimizzazioni, quasi scontate da parte di FIFA, UEFA e delle leghe nazionali, è evidente che si può parlare se non di una data storica quantomeno di una data significativa per il calcio europeo. Non foss’altro perché ora Florentino Perez e Joan Laporta, presidenti rispettivamente di Real Madrid e Barcellona, possono lavorare in pace per organizzare un nuovo torneo senza incorrere negli strali o nelle squalifiche delle confederazioni continentali./n/nPer il momento però sembra molto presto per dire quello che succederà anche perché non si capisce ancora quali potranno essere i club interessati (timide aperture in Italia sono arrivate solo dal Napoli e dal Milan). E soprattutto perché almeno per i prossimi anni ci sono in tutta Europa contratti già firmati con i broadcaster sia in termini di tornei nazionali che di tornei internazionali. E le penali milionarie legate alla mancata osservazioni di questi contratti sono tali da scoraggiare qualsiasi iniziativa non ortodossa./nInsomma per vedere qualcosa di più pratico ci vorrà del tempo./nQuesto detto non si può nemmeno sottacere l’importanza della sentenza e guardando la questione da un’ottica più ampia, si può dire che quello andato in scena giovedì è l’atto secondo di quanto portato alla luce nell’aprile 2021, quando i club diedero l’annuncio di voler creare una lega separatista. Quell’episodio fu un tentativo maldestro ed errato di organizzare un nuovo calcio europeo in maniera quasi carbonara ed elitaria. Ma nascondeva anche un mal di pancia sentito da 12 club (in ordine alfabetico Arsenal, Atletico Madrid, Barcellona, Chelsea, Inter, Juventus, Liverpool, Manchester City, Manchester United, Milan, Real Madrid e Tottenham) verso le modalità di gestone del calcio continentale da parte dell’UEFA. La vicenda di questa settimana non è altro che la sua prosecuzione. E il fatto che secondo A22, la società ora dietro il nuovo progetto, molti club tifino sottotraccia per la Superlega lascia pensare che i nodi siano ancora irrisolti secondo i vertici di molti club in Europa. Difficile pensare che, vista la sicumera con cui A22 ha presentato i propri piani che in questi due anni non ci siano stati colloqui e adesioni o almeno aperture alle discussioni da parte di club che ora non si vogliono esporre./nÈ evidente d’altronde che non è secondaria in tutta questa vicenda la grande sete di denaro che attanaglia il calcio in questo momento e il fatto che in molti ambienti della finanza internazionale si considera lo sport, e il calcio europeo in particolare, come uno dei comparti industriali più redditizi su cui investire, prova ne siano gli investimenti arabi e statunitensi. In questo quadro se la maggior parte dei grandi club al momento preferiscono essere ancorati alle confederazioni, a FIFA e UEFA (sono numerosissime le dichiarazioni dei club europei sul tema), quello di Florentino Perez e di Laporta sembra il tentativo di portare calcio europeo verso scenari come Formula 1 o motociclismo, dove i club non devono più passare tramite confederazioni per essere pagati. Infatti la UEFA oggi svolge di fatto anche il ruolo di intermediario finanziario con i club: ad esempio rispetto alla Lega Serie A, dove le società fatturano gli incassi dai diritti televisivi direttamente ai broadcaster, in ambito europeo invece i club fatturano i ricavi alla UEFA, che quindi svolge anche questo ruolo di intermediazione dal punto di vista finanziario per le società./nIn questo quadro va segnalato il fatto che nel Regno Unito presto il governo potrebbe varare una legge che impedisca di aderire a qualsiasi lega al di fuori della UEFA. Una eventualità che secondo alcuni sostenitori della Superlega potrebbe essere l’occasione per creare il campionato della zona UE che molti ritengono necessario per contrastare la leadership della Premier League inglese e l’ascesa della Roshn Saudi League, il campionato dell’Arabia Saudita./nInsomma, come si vede, per tante questioni è troppo presto per dire come finirà, però è altrettanto vero che la Storia, quella con la S maiuscola, insegna che ci possono essere rivoluzioni come quella francese in cui il potere costituito non concedendo nulla, finì per essere travolto dalle istanze liberali della borghesia transalpina. Oppure al contrario come successe in Inghilterra queste stesse istanze non portarono a un ribaltamento nei poteri proprio perché la Corona concesse questi ammodernamenti./nIn tutto questo non va sottaciuto un non detto che circola nei palazzi, ovvero quello per cui secondo molti osservatori il fine ultimo di questa vicenda non è tanto quello di creare una nuova competizione ma quello di escogitare una sorta di deterrente nucleare per sedersi al tavolo delle trattative in posizione di forza nella ricerca di un nuovo modello di competizioni. Soprattutto sul tema della distribuzione dei proventi da diritti tv. In particolare, infatti, secondo la Corte UE le norme di UEFA e FIFA vanno contro le norme europee in quanto «attribuiscono a tali associazioni la responsabilità esclusiva per la commercializzazione dei diritti» a livello commerciale. E in questo quadro la possibilità è di muoversi su questo aspetto, magari sfruttando anche il potere dei club più importanti./nPerché se è vero che oggi tutte le società si siano schierate contro la Superlega, senza contratti firmati, nulla toglie che dall’oggi al domani possano entrare nel nuovo progetto. Magari per cercare di inserirsi nell’attuale sistema, partendo da una posizione di maggiore forza per garantirsi uno spazio oggi occupato da altri, tipo l’ECA o la stessa UEFA in materia di diritti tv e commerciali./nQuel che è certo infatti è che a nessuno converrebbe lo scontro definitivo: alle istituzioni perché dei tornei senza anche solo due o tre big ne risentirebbero e chiunque trionfasse si potrebbe parlare di di vittorie mutilate, ai club perché comunque partecipare ai campionati conviene sempre sia in termini economici e non solo./nEntrando nello specifico della nuova Superlega va segnalato come i suoi sostenitori sembrano avere imparato dagli errori commessi in passato. Una questione per esempio è quella del format, decisamente diverso da quello originario dell’aprile 2021. Questa volta si è partiti con le modalità di sviluppo del torneo e non con i nomi altisonanti. Soprattutto si è messo in evidenza come si tratterò di un sistema più aperto (un terzo dei club cambierà ogni stagione e arriverà dai campionati nazionali), anche se garantisce ai club principali di rimanere comunque nel sistema anche in caso di stagioni negative./nIl punto sarà capire quanto ne risentiranno i campionati nazionali. È vero che la Serie A, la Ligue 1, la Liga e via discorrendo serviranno per qualificarsi al nuovo torneo, ma con questo format ibrido resta il fatto che chi si troverà in Star League (il livello più alto della Superlega) avrà un doppio “cuscinetto” (la Gold League e la Blue League) in grado di garantirgli la permanenza all’interno del sistema anche in caso di stagione fallimentare. Una situazione che potrebbe portare a un maggiore disinteresse da parte dei top club nei confronti dei campionati nazionali, se non per la lotta al titolo, quanto meno per le altre posizioni di classifica./nUn’altra questione è il discorso delle partite gratis sulla piattaforma Unify, un escamotage che sembra pensato apposta per portare la massa di tifosi dalla propria parte. Potrà essere un modello sostenibile nel tempo? O solo un modo per dare il via al progetto in vista di abbonamenti pay futuri?/nNon certo da ultimi c’è il tema dei finanziatori. Nel 2021 c’era JP Morgan e sicuramente se il torneo prenderà forma i big della finanza mondiale, istituti di credito o fondi di private equity, accorrerebbero. Però appunto se prenderà forma. Infatti è difficilmente ipotizzabile che una piattaforma gratuita riesca a generare ricavi da pubblicità sufficienti per superare la Champions attuale, al netto di contratti commerciali anche considerando che al momentoal nuovo torneo non parteciperanno, stando alle dichiarazioni ufficiali, le inglesi e numerose big europee./nInfine bisognerà evidentemente pensare alle sorti di un campionato senza le big e quali vantaggi avrebbe con Lega e FIGC che incasserebbero molto meno rispetto alle big della Superlega nel campionato./nInsomma come la si giri è ancora troppo presto per tutto, però è innegabile che la sentenza della Corte UE ha inserito una variabile non di poco conto nel panorama del calcio internazionale.",
      "date": "Dom, 24 Dic 2023",
      "url": "https://www.calcioefinanza.it/2023/12/24/football-affairs-diritti-tv-superlega/",
      "author": "LUCIANO MONDELLINI",
      "imgLink": "https://www.calcioefinanza.it/wp-content/uploads/2023/12/uefa.webp"
    },
    {
      "id": "0.7827482059553224",
      "title": "Lo sport vale il 3,4% del Pil, ma sugli impianti l'Italia arranca: investire è la chiave",
      "excerpt": "Ogni milione di investimenti pubblici nello sport movimenta circa 8 milioni di investimenti privati e quasi 21 milioni di volume di affari.",
      "body": "C’è del valore inespresso nello sport italiano? Oppure più specificamente una vasta campagna di investimenti statali negli eventi sportivi (impiantistica e non solo) avrebbe conseguenze positive o sarebbe uno spreco di denaro pubblico?/nL’interrogativo è stato alla base del dibattito Infrastrutture Sportive e Grandi Eventi: opportunità e vincoli per la crescita dei territori svoltosi a Milano nell’ambito dell’assemblea annuale di ASSI Manager, l’associazione italiana dei manager dello sport business./nIn questo contesto Carmelo Carbotti, responsabile Marketing Strategico e Ufficio Studi di Banca Ifis, ha presentato uno studio che non lascia dubbi di sorta. Nelle slide mostrate dal manager infatti è emerso come lo sport system italiano sia composto da una filiera ampia che conta 67mila società sportive sparse sul territorio nazionale, 9.500 imprese di gestione impianti, 19mila imprese produttrici e oltre 50 aziende editoriale e di scommesse. Queste in totale danno lavoro a circa 405mila addetti sull’intero territorio nazionale. Una filiera che nel 2022 ha contribuito per il 3,4% al Pil italiano visto che ha segnato un volume di affari pari a 102 miliardi./n/nNon solo, ma secondo l’ufficio studi della banca presieduta da Ernesto Fuerstenberg Fassio, ogni milione di investimenti pubblici nello sport movimenta circa 8 milioni di investimenti privati, e, a seguire, quasi 21 milioni di volume di affari./nEntrando nello specifico lo studio ha mostrato come nel 2022 la spesa per lo sport da parte della Pubblica Amministrazione centrale e locale sia ammontata a 5 miliardi. Questi hanno innescato da parte del sistema privato 39,7 miliardi di spese per materie prime, servizi, personale e ammortamenti di beni materiali e immateriali delle società sportive e di gestione degli impianti. Totalizzando poi 102,1 miliardi di volume d’affari generato annualmente lungo l’intera filiera dello Sport System compresa la valorizzazione delle esternalità./nÈ un moltiplicatore quello dello Sport System che non trova molti eguali negli altri settori industriali e dà l’idea di come lo sport sia ormai uno dei pilastri su cui si basano le economie evolute. Non a caso in alcuni ambienti politici ce ne si è già accorti. Sempre durante il convegno infatti Giammaria Manghi, Sottosegretario alla Presidenza della regione Emilia Romagna, ha spiegato come «nei tempi passati in molti casi le deleghe allo sport erano date nella giunta a un politico di secondo piano o a un esponente di questo o quel partito per motivi di equilibri politici all’interno di una certa coalizione, invece nel nostro caso il presidente Stefano Bonaccini ha tenuto a tenere per sé queste deleghe»./nLa regione di Bonaccini d’altronde è una tra gli enti territoriali italiani che meglio hanno capito il valore economico dello sport, tanto da avere lanciato in termini promozionali lo slogan “Sport Valley italiana”. Ma non si tratti solo di slogan lo provano numerosi elementi, primi tra tutti quanto accadde nel 2020 e nel 2021 in pena epoca Covid, quando tutti evitavano l’organizzazione di grandi eventi, e la regione seppe organizzare non solo la finale di Coppa Italia tra Atalanta e Juventus e la Supercoppa italiana tra Juventus e Napoli al Mapei Stadium di Reggio Emilia, ma soprattutto i Mondiali di ciclismo a Imola, subentrando agli svizzeri di Aigle-Marigny che avevano passato la mano. «Questo evento in particolare ci valse un riconoscimento internazionale enorme visto che lo organizzammo praticamente dal niente», ha spiegato Manghi, che in prima persona si sta occupando dell’organizzazione delle tappe emiliane del Tour de France 2024 (Rimini, Cesenatico, Bologna e Piacenza). «Per quel che concerne l’aspetto organizzativo è l’operazione più complicata che mi sia mai capitata nel mondo dello sport, visto il numero di appassionati e addetti ai lavori che muove la corsa transalpina»./nTornando ai numeri di Banca Ifis, l’elaborato ha mostrato come la crescita nei ricavi 2022 dello sport system (102 miliardi di volume d’affari e +6% nei confronti con il pre pandemia) sia stata spinta soprattutto dalle aziende di produzione (+16%) che hanno colto il trend favorevole per il made in Italy e dalle esternalità positive (+13%) trainante dai successi nelle competizioni e dalla maggiore diffusione della pratica sportiva./nEntrando nello specifico, uno degli elementi principali di questi numeri in salita è il turismo sportivo. Infatti, nonostante il perdurare delle restrizioni nella prima parte del 2022, gli eventi dal vivo hanno avuto una ripresa e la spesa pro capite è aumentata in modo significativo a seguito dell’incremento delle attività svolte, passando da 238 euro a 258 per persona. Nel dettaglio è interessante notare come la voce “Altre spese” (per esempio visite a mostre, musei, esperienze…) sia cresciuta da 27 a 47 euro per persona a testimonianza di come le entrate di un comune che ospita un evento sportivo non sono soltanto quelle legate a vitto, alloggio, trasporti o shopping nelle vie cittadine ma anche di variegate esperienze./nUn altro elemento interessante è l’importanza dello “sport fai da te” ovvero quelle pratiche che non si avvalgono del supporto di un professionista e non rientra negli sport strutturati (es. calcio, pallavolo, tennis…), ma che ha necessità di impianti: si parla di 15,6 milioni di italiani praticanti con il 21% che si avvale di strutture al chiuso a pagamento. Ma la cosa da notare è che quasi il 10% degli sportivi “fai da te” non fa attività fisica in modo strutturato per mancanza di impianti nelle vicinanze./nE qui si evidenzia una carenza strutturale quasi imbarazzante per il nostro Paese visto che in Italia è presente un impianto sportivo ogni 5.750 abitanti, il 38% in meno della media dell’Unione Europea, con numeri pressoché drammatici nelle regioni meridionali e insulari./nUna carenza evidenziata anche nell’intervento di Cristian Celoria, partner di PwC e a capo della divisione eventi: «Oltre il 60% dell’impiantistica sportiva in Italia ha un’età media di 40 anni. Non bisogna perdere di vista che senza un ammodernamento complessivo tutto il sistema viene penalizzato. Le infrastrutture sono fondamentali sia per far crescere la pratica sportiva sia come elemento attrattivo per l’organizzazione di grandi eventi che sappiamo essere un concreto strumento di diffusione della cultura dello sport e di creazione di valore per comunità e territori che li ospitano»./nEd è proprio qui che si chiude il cerchio. L’Italia, terza economia della zona Euro in termini di Pil, si trova ben al di sotto della media europea per quanto concerne l’impiantistica sportiva oltre ad avere un parco stadi tra i più vetusti nel continente. Ed è quindi evidente che colmare anche in parte questo divario non potrà che fare bene all’economia nazionale./nNon solo, il Paese ha dinnanzi a sé anche la prospettiva di ospitare (in coabitazione con la Turchia) gli Europei 2032, appuntamento per il quale molti impianti tra quelli principali nel Paese dovranno necessariamente essere ammodernati se non costruiti. E anche su questo tema tutti gli indicatori segnalano che sarebbero soldi spesi bene, sempre che non si cada in quelle zone opache tipicche delle opere grandi opere statali italiane. Si pensi per esempio che a fronte di una spesa per impianti sportivi di 4,6 miliardi i Mondiali 2022 in Qatar hanno portato a un volano economico di 9,4 miliardi./nNel contempo lo studio di Banca Ifis ha mostrato come sia estremamente conveniente per gli enti pubblici investire nello sport non solo per l’investimento in sé stesso ma anche se non soprattutto per il volano economico che innesca. Siamo quindi dinnanzi a un’opportunità unica per muovere grossi investimenti in impiantistica sportiva, visto che in Italia senza una scadenza definita di fronte al panorama internazionale è sempre difficile dare il via a spese significative. Senza contare che una spesa nell’impiantistica di base porterebbe un notevole beneficio ai conti e ai numeri della sanità nazionale visto che è oramai assodato come praticare sport, anche in età adulta se non anziana, sia uno dei migliori sistemi di prevenzione.",
      "date": "Sab, 3 Feb 2024",
      "url": "https://www.calcioefinanza.it/2024/02/03/quanto-vale-sport-italiano-banca-ifis-football-affairs/",
      "author": "LUCIANO MONDELLINI",
      "imgLink": "https://www.calcioefinanza.it/wp-content/uploads/2024/02/Foro-Italico-Roma-Tennis.webp"
    },
    {
      "id": "0.10354824141626066",
      "title": "Coppa Italia, il format non sarà l’ideale ma va bene a tutti",
      "excerpt": "Il torneo resta sempre nell’occhio del ciclone delle critiche tra formula che strizza l’occhio alle big ma ricavi e ascolti che premiano le gare coi top club.",
      "body": "La Coppa Italia per lunghi anni è stata considerata un trofeo molto secondario ed è stata molte volte snobbata. Tanto per fare un esempio nel 1978 la finale tra Inter e Napoli (2 a 1 per i nerazzurri) si disputò all’Olimpico di Roma mentre la nazionale era già impegnati con il ct Bearzot nei Mondiali d’Argentina, tanto che nel girone di semifinale la Juventus (che conquistò lo scudetto in quella stagione) dovette scendere in campo con riserve e primavera perché i titolari erano alle prese con la preparazione per il torneo in Sudamerica./nNelle ultime stagioni però, magari per non cadere vittima del celebre anatema di Josè Mourinho “zero tituli”, o più probabilmente perché i club si stanno rendendo conto quanto sia difficile conquistare trofei di qualsiasi tipo (con susseguenti premi in denaro che non fanno mai male) , la coppa nazionale ha acquistato sempre più prestigio. Ovviamente non siamo ai livelli inglesi, Paese in cui la FA Cup ha da sempre una grandissima valenza e forse nemmeno ai livelli della Coppa di Spagna o della Coppa di Germania, anch’esse molto sentite./n/nTuttavia è indubbio che la coppa nazionale anche in Italia sia cresciuta di interesse. Dietro questo incremento vi è sicuramente anche il grande lavoro svolto sul tema dalla Lega Serie A che istituzionalizzando la finale all’Olimpico ha fissato un appuntamento non solo per le due squadre finaliste ma anche per l’intero movimento calcistico nazionale./nTra le righe di questo appuntamento settimanale si è più volte sottolineato come la finali di Coppa Italia – proprio perché la manifestazione ha un atto conclusivo e si presta all’evento climax (cosa che non può avere il campionato) – siano diventate ormai un evento imperdibile per tutti gli addetti ai lavori. E anche un grande veneto sportivo per la nostra Capitale che beneficia, sia in termini di esercizi commerciali che di hotellerie, dell’arrivo in massa di tifoserie spesso da altre città./nDa ultimo non va certo nascosto il grande merito che ha avuto Mediaset negli ultimi tre anni da quando cioè nel 2021 l’azienda guidata da Pier Silvio Berlusconi ha acquisito i diritti perla coppa nazionale trasmettendo tutte le partite in diretta e in chiaro dai primi turni sino alla finale all’Olimpico, dando grande visibilità alla manifestazione./nNon sorprende quindi che se nella vendita dei diritti televisivi per il campionato la Lega Serie A abbia dovuto subire una “sconfitta”, costretta ad accettare per il quinquennio 2024/2029 una intesa a cifre inferiori a quella ottenute per il triennio 2021/24 (900 milioni l’anno contro i 927,5 milioni del triennio precedente), per quanto concerne quelli della coppa nazionale (che inclusi anche quella della Supercoppa allargata) la situazione invece è stata opposta: si è passati dai 48 milioni l’anno del triennio 2021/24 ai 58 milioni annui (comprensivi di bonus e costi di produzione) con cui Mediaset ha conservato la possibilità di mostrare in chiaro la manifestazione. Nel complesso quindi la cifra totale annua che la Lega Serie A incasserà dai diritti tv interni sarà di circa 958 milioni l’anno per il quinquennio 2024/29 contro i 975,5 milioni del triennio 2021/24. Con il contributo della Coppa Italia (e Supercoppa italiana) che ha limitato un po’ i danni legati alla cessione dei diritti per il campionato./nIn questo quadro è quantomai evidente che la Coppa Italia ha un’arma che il campionato non può avere: ovvero un format flessibile che si può piegare alle esigenze di questa o quella necessità. E in questo senso non v’è dubbio che la Lega ha scelto una formula che palesemente favorisce i grandi club a scapito dei più piccoli o meno blasonati: le prime otto del campionato precedente non solo entrano in gioco dagli ottavi ma hanno il diritto di giocarli tra le mura amiche./nSi tratta evidentemente di una formula che cerca di evitare le “sorprese” tipo la Cremonese dello scorso anno con l’idea di fondo di poter arrivare ai quarti di finale con tutte le grandi ancora in lizza in modo da offrire al pubblico televisivo le partite più interessanti possibili./nQuest’anno per esempio se tutto va secondo i pronostici si potrebbero verificare il derby della Capitale ai quarti insieme a Napoli-Juventus, Milan-Atalanta e a una Inter-Fiorentina in una sorta di “rivincita” quest’ultima per la finale della scorsa edizione. E poi magari il derby di Madonnina in semifinale e una finale tra una delle due milanesi e la Juventus. Una vera e propria manna dal cielo per chi come Mediaset trasmetterà tutte queste partite in chiaro con la possibilità di incrementare i prezzi della torta pubblicitaria legati a questi eventi./n/nNon v’è dubbio d’altro lato che sotto il puro aspetto sportivo questa formula presenta più di una stortura e suscita interrogativi: perché alle grandi deve essere dato il vantaggio di giocare in casa gli ottavi? Perché non si fa come in Inghilterra dove nella FA Cup, nella quale pure le grandi entrano dopo ma le partite sono stabilite per sorteggio così come chi gioca in casa e chi no?/nSono tutte obiezioni che hanno logica e più di una giustificazione. Ma che però nel mondo del calcio&business trovano purtroppo poco spazio se si guardano i numeri./nEntrando nello specifico gli spettatori delle gare di Coppa Italia in televisione sono in calo dal 2019/20. Quella però fu un’edizione particolare visto che semifinali e finale furono le prime sfide ufficiali disputate post-lockdown e non si poteva andare allo stadio, costringendo quindi anche le masse di tifosi più accaniti a vedere le partite sugli schermi. Inoltre nelle ultime stagioni il seguito dei match in streaming è sempre aumentato e questo può anche spiegare il decremento di cui sopra./nA crescere però è stato l’indicatore che gli addetti ai lavori considerano più importante, ovvero lo share, vale a dire la percentuale degli spettatori che vedono un determinato evento fatto cento il totale degli spettatori davanti ai teleschermi. Dopo aver toccato la quota maggiore appunto nella stagione 2019/20 (con il 20,4% di share), il valore è tornato a salire nel corso delle ultime stagioni, passando dal 16,8% del 2020/21 al 18,5% del 2022/23, con una crescita superiore al 10% nel giro di poche stagioni. Il tutto nonostante sui numeri della stagione 2022/23 abbiano influito semifinali e finale: lo share era cresciuto del 17,2% per ottavi e quarti rispetto al 2021/22, mentre le semifinali hanno visto un calo del 9% e la finale addirittura del 20%. È chiaro che in questo quadro la squadra sorpresa non paga. L’anno scorso ha infatti pesato in particolare la doppia semifinale Fiorentina-Cremonese, meno vista dal 2009/10. E nella top 10 delle semifinali meno viste c’è anche la doppia sfida Alessandria-Milan, ultima volta di una squadra di C così avanti nella competizione./nInsomma è evidente che sia un torneo apparecchiato per le grandi e per farle arrivare in fondo e possibilmente le più grandi, i club con il maggior seguito popolare, sino all’atto conclusivo. Per esempio la finale Inter-Fiorentina dello scorso anno è stata largamente inferiore a quella Inter-Juventus dell’anno precedente sotto tutto gli aspetti principali, considerando che appunto ha fatto segnare un -20% sia come spettatori tv che come share. Oltre ad essere stata meno vista anche della semifinale di ritorno tra Inter e Juventus della stessa edizione, che ha attirato davanti allo schermo 7,5 milioni di telespettatori con il 34,6% di share (rispetto ai 6,9 milioni con il 33% di share dell’ultimo atto)./nQuesto detto, però, c’è un elemento economico che tiene buoni tutti (grandi e piccoli) e che fa sì che la Lega non intenda muoversi da questo format. Nelle gare secche di Coppa Italia (quindi tutte tranne le semifinali), le squadre incassano ciascuna il 45% del botteghino./nIl Pordenone nel 2017/18 militava in Lega Pro e incontrò l’Inter a San Siro negli ottavi e nel bilancio 2017/18 registrò incassi da campionato (34 partite) per 150mila euro mentre in sole cinque partite di Coppa Italia, giocate in trasferta a Venezia, Cagliari e appunto a Milano (mentre in casa si scontrò con Matelica e Lecce)  incassò 85mila euro, grazie soprattutto ai quasi 30mila spettatori che affollarono il Meazza nel confronto tra il club neroverde e i nerazzurri. Insomma più delle metà deli incassi da campionato nei fatto in una sola grande partita/nOra è evidente che quello succitato si tratta di un caso estremo. Per esempio ora ci sarà Juventus–Salernitana negli ottavi e sarebbe tutto da verificare se l’incasso che si otterrà allo Juventus Stadium sarà superiore di quello che eventualmente si sarebbe concretizzato se il match fosse stato giocato all’Arechi. Ma messe tutte insieme le convenienze economiche (aiutare il club più grande ad andare il più avanti possibile, diritti tv etc etc) il mondo del calcio italiano sembra preferire questa strada./nNon solo, ma questa crescita di importanza della coppa nazionale fa sì che l’Italia sia praticamente al secondo posto in Europa per i diritti tv alle spalle della inarrivabile FA Cup inglese, il trofeo più antico della storia del calcio mondiale./nLa Coppa Italia nel triennio 2021/24 vale infatti 48 milioni a stagione per la Lega dai diritti tv nazionali e salirà a 58 circa nel prossimo triennio. La FA Cup, come si diceva, che solo dai diritti esteri incasserà 152 milioni annui fino al 2024/25. Mentre in Germania i ricavi si assestano sui 55 milioni annui, in Spagna la coppa nazionale incassa 40 milioni annui tra diritti nazionali e esteri fino al 2024/25 e infine in Francia vale 16 milioni a stagione. Senza considerare che in tutti gli altri Paesi, la coppa nazionale è organizzata dalla Federcalcio, mentre in Italia è gestita dalla Lega Serie A./nNon solo ma la Coppa Italia è quella con il montepremi maggiore per il vincitore nel panorama europeo:",
      "date": "Sab, 4 Nov 2023",
      "url": "https://www.calcioefinanza.it/2023/11/04/football-affairs-coppa-italia/",
      "author": "LUCIANO MONDELLINI",
      "imgLink": "https://www.calcioefinanza.it/wp-content/uploads/2023/10/fbl-ita-cup-juventus-inter-final-e1698666609342.webp"
    },
    {
      "id": "0.9521432791205967",
      "title": "Il calcio italiano chiede i soldi delle scommesse, ma prima dovrebbe guardarsi dentro",
      "excerpt": "L’ultimo grido di aiuto del calcio italiano concerne la possibilità di accedere ad una percentuale legata al monte totale delle scommesse sul calcio.",
      "body": "L’ultimo grido di aiuto del calcio italiano concerne la possibilità di accedere ad una percentuale legata al monte totale delle scommesse sul calcio. Nel tentativo sempre più pressante di trovare nuovi mezzi per finanziare il movimento. «C’è una risoluzione dell’UE che riconosce il diritto d’autore: se si scommette per 16 miliardi di euro sullo sport e la maggior parte delle scommesse riguarda il calcio dobbiamo rivendicarlo attraverso delle forme di diritto», le parole del presidente della FIGC Gabriele Gravina nei giorni scorsi.«Sulle scommesse sullo sport la maggior parte è sul calcio. Non è pensabile che il calcio non veda nulla di tutto quello che lo Stato prende dallo sport. Parliamo di oltre un miliardo di euro pagato allo Stato», aveva commentato nelle scorse settimane anche il presidente della Lega Serie A Lorenzo Casini./nUn tema che era già stato lanciato negli anni scorsi dalla stessa FIGC, che aveva richiesto a gran voce, sulla base di una risoluzione dell’Unione europea, la tutela del diritto d’autore sulle scommesse, rifacendosi al sistema francese. La richiesta della FIGC in particolare era partita in epoca Covid ed era quella di ricevere una quota pari all’1% di quanto scommesso in Italia sul calcio. Qualcosa di simile a quanto fatto dal governo che negli anni più duri della pandemia che aveva creato il “Fondo per il rilancio del sistema sportivo nazionale” per gli anni 2021 e 2022 prelevando lo 0,5% del monte scommesse (con un tetto massimo a 40 milioni nel 2021 e 50 milioni nel 2022)./n/nConsiderando che nel 2022 la raccolta complessiva in Italia per le scommesse sportive è stata pari a 18,7 miliardi di euro, di cui 13,1 miliardi giocati sul pallone, il mondo del calcio qualora passasse questa norma si troverebbe ad incassare oltre 130 milioni aggiuntivi da dividere tra le varie componenti./n/nVa anche notato per altro come sul prodotto calcistico nel 2013 verteva l’84,7% delle scommesse in Italia mentre nel 2022 tale valore è sceso al 70,4%. Inoltre non va scordato come il declino dell’attrattività verso il prodotto Serie A da parte degli scommettitori è testimoniato anche dall’incidenza del volume di raccolta delle scommesse su eventi della nostra massima serie registrato nel 2022, che si attesta al 15% del movimento complessivo delle scommesse sportive in diminuzione di oltre due punti percentuali rispetto all’incidenza registrata nel 2021 (17,1%, e con una contrazione delle somme complessive) e di quasi cinque punti percentuali rispetto al 2015./nAl di da questo però, alla luce dello scandalo che nelle settimane scorse ha portato alla squalifiche di giocatori come Nicolò Fagioli o Sandro Tonali (che, va ricordato, scommettevano tuttavia su piattaforme e siti illegali), è evidente come si ponga un tema di opportunità e di timing sulla questione. Ma pur lasciando perdere argomentazioni che potrebbero suonare moraliste in un settore ormai legato alle logiche del business, va soprattutto notato che lo schema francese non è la prassi in Europa. Quello transalpino infatti è l’unico esempio in Europa insieme al Portogallo che permette agli organizzatori di eventi sportivi di avere una percentuale sulle scommesse. E quello francese non va neanche considerato come esempio di modello virtuoso, considerando che in Francia non c’è concorrenza sul gioco ed è particolarmente sviluppato il gioco illegale (che secondo uno studio di PWC vale tra 750 milioni e 1,5 miliardi di euro)./nComunque sia tutte le altre leghe, a iniziare dalla Premier League che opera in Inghilterra, (tradizionalmente una delle patrie del betting a livello mondiale) alla Bundesliga passando per La Liga, non hanno contributi dalle scommesse. Lasciando queste opzioni ai due campionati tradizionalmente ai margini della storica Top 4 europea: per l’appunto la Ligue 1 e la Primeira Liga portoghese./nAnche perché le società di scommesse pagano già quanto dovuto allo Stato in termini di imposte: svolgono il ruolo di banco, pagando vincite e spese oltre alle tasse, con il margine che resta che serve per remunerare il rischio d’impresa dovendo anche stare attente a non “andare sotto”. E da qui nasce anche una certa contrarietà (che era già emersa in vari ricorsi al Tar per il fondo voluto dal governo nel 2021 e nel 2022) all’ipotesi di un ulteriore prelievo sul totale del monte scommesse./nÈ evidente che si tratta di un dibattito aperto ma bisogna tenere presente che il calcio non ha dato grande prova di gestione economica anche quando sembrava più semplice. «La formula banale del calcio è diminuire i costi e aumentare i ricavi e durante il Covid sembrava naturale un abbattimento dei costi, eppure sono aumentati. Anche in una situazione di crisi, il sistema non è riuscito ad abbattere i costi, che poi sono lo strumento attraverso cui si può ambire a migliorare la struttura dei ricavi. Non siamo riusciti a fare né l’una né l’altra cosa», ha spiegato il ministro dello sport Andrea Abodi nelle scorse settimane./nInsomma siamo sicuri che quand’anche il calcio italiano potesse usufruire di denari addizionali dalle scommesse li utilizzerebbe per implementare comportamenti societari virtuosi e non per inseguire giocatori più forti nel calciomercato? Andando quindi a ingrassare soltanto i portafogli degli atleti e dei loro procuratori./nÈ l’argomentazione che spinse il governo Draghi a non concedere aiuti diretti nell’immediato post-Covid oltre a concedere solo dei rinvii sul pagamento delle tasse e che è alla base della volontà del governo Meloni di voler eliminare i vantaggi fiscali sugli stipendi dei calciatori provenienti dall’estero legati al cosiddetto Decreto Crescita./nNon è un mistero d’altronde che negli ultimi anni il settore stia affrontando una profonda crisi dovuta a diverse problematiche, dalle caratteristiche della governance del sistema alle difficoltà legate all’innovazione ad esempio sugli stadi, oltre a un calo dell’interesse per il calcio da parte delle nuove generazioni (questione quest’ultima comune a tutto il pallone a livello globale)./nSono tutti temi che poi hanno impattato direttamente anche sul lato economico. Visto che ad esempio nel 2021/22 il calcio professionistico italiano ha registrato una perdita aggregata a 1,4 miliardi di euro, il peggior dato degli ultimi 15 anni. Una situazione complessa, con costi che superano ancora notevolmente i ricavi soprattutto a causa di stipendi per calciatori e allenatori su cui i club non sono riusciti ad intervenire con tagli corposi durante gli ultimi anni./nSul fronte dei ricavi, per esempio nel 2021/22 nonostante la capienza limitata dal Covid in varie partite il fatturato aggregato dei club di Serie A si è attestato a quota 2,9 miliardi di euro, con il 43% derivanti dai diritti tv e il 20% dalle sponsorizzazioni, quest’ultima voce stabile negli ultimi nonostante il divieto di accordi con operatori del settore del gambling introdotto con il cosiddetto Decreto Dignità nel 2018./nDal punto di vista dei costi, invece, nel 2021/22 si sono attestati intorno a 3,8 miliardi, di cui il 50% come stipendi dei calciatori e 25% legati agli ammortamenti. Così come i costi, non accennano a diminuire anche i debiti, con un indebitamento complessivo per la Serie A pari a 4,9 miliardi di euro (nel 2013 era pari a complessivi 3 miliardi)./nNel 2022/23 le big di Serie A hanno ridotto lo squilibrio, ma la strada verso la sostenibilità è ancora lunga. In particolare, considerando le prime nove squadre della classifica dello scorso campionato, i ricavi sono saliti del 20% (da 2,1 a 2,6 miliardi), i costi sono rimasti stabili a 2,7 miliardi mentre le perdite sono passate da 723 a 285 milioni di euro./nResta tuttavia una crisi strutturale, accelerata dalla pandemia legata al Covid e nonostante alcuni interventi governativi come lo spalmadebiti fiscali della Legge di Bilancio per il 2023. Permangono infatti una serie di difficoltà endemiche e irrisolte. Come per esempio la scarsa attrattività del prodotto Serie A soprattutto all’estero. «Sui diritti tv internazionali non riusciamo ancora ad ottenere quanto vogliamo: noi incassiamo 200 milioni dall’estero, la Premier League arriva a 2,2 miliardi», ha detto il presidente del Milan Paolo Scaroni nei giorni scorsi. Ma la Serie A incassa anche dai diritti televisivi nazionali guadagni inferiori rispetto a dirette concorrenti europee./nMentre sullo sfondo ci sono sempre le problematiche note legati agli stadi, vecchi e poco di proprietà. Su circa 90 stadi professionistici italiani, la cui età media è di 61 anni per i soli impianti della Serie A, il 93% è di proprietà pubblica. Questo fa si che in gran parte degli stadi, vecchi e fatiscenti, all’interno dei quali le società calcistiche non possono svolgere ulteriori attività remunerative se non quelle strettamente legate alle partite svolte. In Germania e, soprattutto, in Inghilterra, la percentuale di stadi di proprietà pubblica scende drasticamente al 40% e al 20% del totale.",
      "date": "Sab, 9 Dic 2023",
      "url": "https://www.calcioefinanza.it/2023/12/09/football-affairs-scommesse-calcio/",
      "author": "LUCIANO MONDELLINI",
      "imgLink": "https://www.calcioefinanza.it/wp-content/uploads/2023/07/figc.webp"
    },
    {
      "id": "0.07583172010837601",
      "title": "Se la Supercoppa spagnola vale il doppio di quella italiana",
      "excerpt": "Il paragone tra i due tornei disputati entrambi in Arabia Saudita è anche un confronto sullo stato delle due leghe tra blasone e appeal.",
      "body": "Nel mondo del business c’è una norma basilare: il prezzo lo fa il mercato. Nel senso che ci possono essere tante valutazioni ipotetiche, ma quando poi si palesa un offerente con un proposta concreta a un dato prezzo e il venditore accetta, quello sarà il benchmark nei fatti./nPer spiegare meglio il concetto, nel maggio 2023 la Lega Serie A aveva fissato l’asticella dei prezzi per i diritti tv oltre il miliardo di euro a stagione, ma la stessa Lega ha in seguito accettato l’offerta di DAZN e Sky da 900 milioni di euro annui (4,5 miliardi complessivi in cinque anni). Da quel momento fu il prezzo pagato dalle emittenti il valore benchmark./n/nOra portando la questione nel contesto attuale, lo stessa norma del valore di mercato si può utilizzare per confrontare il valore della Supercoppa italiana e quella della omologa manifestazione spagnola (la prima è infatti in corso in questi giorni e la seconda è stata disputata la settimana scorsa)./nEntrambe infatti hanno avuto lo stesso pagatore, ovverosia Sela Sport (società saudita di marketing di proprietà di PIF, fondo sovrano del Paese). Entrambe hanno utilizzato la stessa formula: Final Four qualificando la prima e la seconda del campionato e le due finaliste delle coppa nazionale. Simile anche la durata del contratto: quattro edizioni in sei anni per quella italiana, accordo diretto per sei edizioni per quella spagnola (al centro di polemiche anche per il ruolo dell’ex difensore del Barcellona Piqué)./nIl principio per cui le due federazioni hanno deciso di trasferire le proprie competizioni in Arabia Saudita è uno solo: massimizzare gli introiti. Ed ecco perché la Lega Serie A ha optato per l’introduzione della formula delle Final Four, dopo averla fatta giocare sempre a Riad ma in gara secca nella stagione scorsa quando l’Inter trionfò sul Milan./nL’unica variabile che, a parità di scenario, è stata notevolmente diversa è stata il prezzo. Una cosa non secondaria evidentemente visto che il prezzo è lo scopo principale della trasferta nella penisola arabica. E nei fatti gli arabi, che con i loro investimenti si stanno issando tra i padroni del calcio mondiale, hanno valutato la Final Four spagnola quasi il doppio di quella italiana: ovvero 40 milioni annui contro 23 milioni a stagione. /nNel dettaglio: la Supercoppa italiana ha permesso alla Lega Serie A di incassare un premio totale di circa 23 milioni di euro. Di questi 16,2 milioni finiscono ai club, secondo questa divisione (comunque la si veda, un aumento rilevante considerando che per l’edizione giocata nel gennaio 2023 il montepremi era di circa 7,5 milioni complessivi):/nPer converso, secondo quanto spiegato dalla stampa spagnola, l’Arabia Saudita ha riconosciuto alla federcalcio iberica un totale di 40 milioni di euro per ospitare la competizione ogni anno. Per questa edizione, guardando al montepremi, il Real Madrid quale vincitore ha incassato un totale di 5,1 milioni di euro (di cui 2,8 milioni per la sola partecipazione), a cui si aggiungono 300.000 euro per la copertura delle spese di viaggio, stessa cifra per gli altri partecipanti. Il premio per la vittoria finale è fissato a 2 milioni. Il Barcellona, invece, si è portato a casa 4,1 milioni di euro a testa, mentre l’Atletico 2 milioni e per l’Osasuna 1 milione./nA che cosa è dovuto questo divario? E soprattutto è giustificato?/nSe si guardano i diritti televisivi del campionato è interessante notare come, fatta salva la Premier League che è quasi irraggiungibile, i diritti domestici di Liga, Serie A e Bundesliga non siano molto distanti tra loro./nIl divario invece aumenta se si guardano i diritti internazionali dove la classifica tra le big 4 è la seguente:/nIl torneo spagnolo insomma vince per distacco contro quello italiano e tedesco. Ed è indubbio che su questo incidano in maniera esponenziale i grandissimi campioni che da sempre Real Madrid e Barcellona assicurano alla Liga./nPer dirla in breve, se l’appeal interno è simile perché il campionato si vende a tifosi delle squadre che quindi comprano l’abbonamento tv indipendentemente da chi gioca nella propria squadra, quelli esteri sono venduti a clienti che sono attirati dalle grandissime stelle: dallo spettacolo e non dal tifo./nQuesto detto, non sarebbe però corretto non riconoscere alla Liga di essersi mossa nei deenni scorsi con largo anticipo, quantomeno nei confronto della Serie A, nell’opera di marketing per conquistare i nuovi mercati sempre più attenti alle dinamiche dei tornei europei: siano queste nazioni posti nel suo bacino di influenza culturale dell’America Latina oppure siano essi locate nei mercati emergenti asiatici./nNon solo, ma non si può non riconoscere anche che il presidente della Liga Javier Tebas ha un potere esecutivo molto più significativo confrontato a quello dei suoi omologhi italiani, il presidente Lorenzo Casini e l’amministratore delegato Luigi De Siervo./nIn Spagna Tebas è al comando di una lega formata da 42 squadre (le 20 di Prima e le 22 di Segunda Dvision) e in questo quadro ha buon gioco nel fare prevalere le logiche dell’intero sistema nonostante abbia all’opposizione i colossi Real Madrid e Barcellona. Anzi in una sorta di piccolo capolavoro politico-gestionale, da un lato sfrutta il brand e i campioni dei due colossi per promuovere la Liga in tutto il mondo, dall’altro facendo leva sulle altre 38 squadre trova il modo di prendere decisioni utili all’intero sistema e non solo alle due grandi tradizionali./nIn Italia invece la lega maggiore consta di soltanto 20 squadre, in cui il peso dei club e delle piccole fazioni pesa molto di più. In base all’attuale statuto, di fatto, soli sette club  (visto che per le decisioni più importanti, quantomeno nelle prime votazioni, è richiesto il voto favorevole dei due terzi dei club) possono sostanzialmente bloccare qualsiasi decisione, indirizzando in maniera importante il processo decisionale dell’intera lega. E quindi, in sostanza, pochi club possono portare la Lega Serie A sulla direzione voluta con maggiore facilità rispetto alla Liga spagnola./nIn questo quadro il caso della Supercoppa è ancora più eclatante e non a caso il divario in termini di accordo economico (considerando l’intera somma dei diritti) tra Spagna e Italia percentualmente è maggiore./nPer quanto concerne il torneo iberico, infatti, una Supercoppa a quattro implica quasi inevitabilmente che sia Real Madrid sia Barcellona siano tra quelle qualificate. Negli ultimi 20 anni in Spagna soltanto in tre occasioni il titolo non è andato nella bacheca del Bernabeu o del Camp Nou (un trionfo per il Valencia e due per l’Atletico Madrid). E nello stesso lasso di tempo in dieci occasioni La Copa del Rey non è terminata nei due palmares di cui sopra./nNello stesso tempo anche per l’Atletico Madrid non è difficile qualificarsi visto che in campionato può spesse volte terminare anche terzo per ottenere il pass per la Supercoppa. Fatta salva l’opportunità di vincere la coppa nazionale./nQuesto fa sì che tutti i campioni delle tre grandi storiche di Spagna – nei fatti la Supercoppa è come vendere i diritti esteri, l’appeal si muove sulle grandi stelle – sono convocabili per le partite che si giocano in Arabia Saudita./nIn Italia la situazione è diversa. Non a caso quest’anno soltanto l’Inter delle tradizionali top 3 partecipa alla Supercoppa. Questo perché storicamente la distanza tra l’aristocrazia del nostro calcio (composta da Inter, Juventus, e Milan, ovvero i tre club che hanno vinto la Champions e che assieme mettono insieme circa l’80% dei tifosi italiani) e l’alta borghesia (in cui si possono includere Fiorentina, Lazio, Napoli e Roma e negli anni attuali anche l’Atalanta) è inferiore di quanto non accade in Spagna./nIn Italia infatti se è vero che lo scudetto del Napoli è stato il primo dopo 20 anni di dominio totale delle cosiddette “strisciate”, è altrettanto vero che la Coppa Italia è spesso è andata a club dell’alta borghesia, così come succede per il secondo o il terzo posto in Serie A. Per esempio la Roma è una delle società con più medaglie d’argento in campionato dopo le tre big. /nNon a caso le notizie che arrivano dall’Arabia Saudita parlano di uno stadio desolatamente vuoto, per non dire semideserto, per Napoli-Fiorentina perché gli appassionati locali avrebbero preferito Juventus e Milan. E non a caso De Siervo sta pensando di tornare alla formula della finale secca o di portare la coppa negli Stati Uniti per le prossime edizioni.  ",
      "date": "Sab, 20 Gen 2024",
      "url": "https://www.calcioefinanza.it/2024/01/20/football-affairs-supercoppa-italiana/",
      "author": "LUCIANO MONDELLINI",
      "imgLink": "https://www.calcioefinanza.it/wp-content/uploads/2024/01/topshot-fbl-ita-super-cup-napoli-inter-1.webp"
    },
    {
      "id": "0.8808172902437144",
      "title": "Serie A a 18 squadre? Più pro che contro",
      "excerpt": "La possibile riforma dei campionati è stato il maggiore tema di politica calcistica della settimana e ovviamente la questione più scottante è quella della potenziale riduzione a 18 squadre della Serie A.",
      "body": "La possibile riforma dei campionati è stato il maggiore tema di politica calcistica della settimana e ovviamente la questione più scottante è quella possibile riduzione a 18 squadre della Serie A. Il punto è talmente caldo che le 20 compagini che ora militano nella massima serie nazionale sono spaccate su due fronti: da un lato vi sono le squadre di punta, che spingono per la diminuzione, dall’altro quelle squadre medio-piccole, più numerose, che sono decise a mantenere il formato attuale a 20 formazioni./nPer il momento le divergenze sembrano difficilmente conciliabili, rendendo incerto il raggiungimento di una maggioranza qualificata (14 voti) per stabilire la posizione della Lega Serie A. La questione richiederà la convocazione di un’assemblea apposita, con la prossima che andrà in scena il prossimo 26 gennaio./n/nCome si diceva, però, questa è soltanto la punta di un iceberg ben più corposo visto che il presidente della Federcalcio Gabriele Gravina durante l’ultimo Consiglio federale dello scorso 20 dicembre ha sottolineato l’importanza di riformare l’intero calcio italiano. Per questo ha fissato per il prossimo 11 marzo un’assemblea straordinaria durante la quale, in mancanza di un accordo tra le componenti, verrà tolto l’obbligo d’intesa che attualmente consente alle singole componenti di bloccare la riforma. Questo passo potrebbe aprire la strada a una soluzione più agevole./nNel frattempo, tavoli tecnici sono al lavoro per individuare una soluzione condivisa e la Serie A, essendo il principale motore economico, avrà un ruolo chiave nella redistribuzione dei fondi in vista di una riforma. La complessità della situazione emerge anche dalla crisi finanziaria del calcio italiano, causata dalla pandemia, la perdita di sostegni governativi e la mancanza di aiuti./nÈ logico quindi interrogarsi sul cui prodest di una eventuale diminuzione delle squadre nella massima serie: su a chi insomma possa giovare una formula che non viene utilizzata dal 2003/04 e che venne introdotta nel 1988/99 per ampliare la massima categoria che era a 16 squadre sino ad allora. E su chi invece porterebbe averne degli svantaggi./nTra le beneficiarie ovviamente ci sono le grandi squadre. Le big infatti sono quelle tradizionalmente impegnate in Europa e passare da 38 a 34 turni di campionato alleggerirebbe il loro già ingolfatissimo calendario che dalla stagione 2024/25 si infittirà ancora di più visto che saranno introdotte le riforme delle coppe europee, con l’aumento delle partite nella fase a gironi della Champions League. Dalla stagione 2024/25 un top club, arrivando in fondo a tutte le competizioni, potrebbe giocare fino a 62 partite nell’arco di 10 mesi di stagione./nUn minor numero di partite da disputare inoltre potrebbe fare calare il pericolo infortuni visto che solitamente poi sono gli stessi club impegnato in Europa che forniscono giocatori alle nazionali./nE quindi in qualche caso la possibilità di abbassare la necessità delle rose ipertrofiche che devono avere a disposizione ora e che sono la maggior voce al passivo dei club./nLe squadre medio-piccole sono invece contrarie visto che rischierebbero di perdere due posti nella massima serie con i benefici economici che ne conseguono soprattutto in materia di diritti televisivi e incassi. Sulla stessa linea ci sono anche i club maggiori di Serie B (che però non hanno potere di voto) in quanto sono le più probabili nuove ascendenti nel campionato maggiore./nIn particolare questa seconda fazione che propende per il mantenimento dello status quo sottolinea come sia la Premier League e sia la Liga, ovvero i due i campionati più importanti nel mondo, mantengano un formato a 20 squadre. E soprattutto che una riduzione del numero di squadre potrebbe influire negativamente sul valore dei diritti tv domestici, visto che i broadcaster avrebbero a disposizione una partita in meno ogni weekend e quattro turni in meno di campionato (per un totale quindi 306 match rispetto agli attuali 380)./nInsomma il processo di raggiungimento di un accordo si preannuncia complesso e delicato. Anche se la situazione potrebbe cambiare qualora, l’11 marzo, si giungesse a una riforma dello statuto federale con l’abolizione del diritto d’intesa (in tal caso, però alcune squadre sono già pronte a presentare ricorsi se la decisione sulla riduzione del numero delle squadre non fosse presa dalla Serie A)./nQueste per sommi capi sono quindi le posizioni in campo./nEntrando nello specifico, non si può non notare che non sono pochi i vantaggi di tornare a una Serie A a 18 squadre. Al di là del fatto dei corsi e ricorsi storici, visto che numerosi osservatori segnalano che quando il campionato italiano era considerato il migliore al mondo – più o meno metà anni ’80 sino al 2005 quando iniziò a essere sensibile il dominio di Premier League e Liga – non è mai stato a 20 squadre. Il passaggio da 16 a 18 squadre avvenne infatti solo nel 1988/89, mentre l’allargamento a 20 squadre a partire dal 20024/05 in seguito al caso Catania (che portò al blocco delle retrocessioni nei campionati inferiori), con il ritorno al format a 20 per la prima volta dal 1951/52./nUn secondo elemento è probabilmente più importante e concerne la qualità delle partite. Qualora venissero depennate due squadre di piccolo calibro, vi sarebbero più o meno 40 giocatori in meno nella massima categoria, ma tutti abbastanza mediocri. Vi sarebbe insomma una selezione maggiore sui protagonisti della massima categoria e i migliori delle squadre depennate si andrebbero presto ad accasare in squadre della massima serie. Nei fatti ci sarebbe quindi un salto di qualità medio del tasso tecnico./nPer converso il punto sul possibile impatto sugli incassi da diritti televisivi non è di second’ordine. Non tanto per il match in meno per ogni turno, visto che i dati di ascolti di partite che coinvolgono due squadre minori sono sempre deludenti, quanto perché i broadcaster avrebbero quattro weekend in meno nei quali trasmettere le partite. E tutto questo in un momento nel quale i prezzi pagati dalle emittenti alle leghe sono in un fase discendente in tutta Europa: la Serie A ha ottenuto soltanto 900 invece degli 1,2 miliardi posti come obiettivo, la Ligue 1 stia faticando e la Premier League per avere un aumento ha dovuto far crescere il numero di partite da trasmettere in diretta./nVa però detto che, per quanto riguarda l’Italia, i contratti con DAZN e Sky sono ormai blindati sino al 2029 e che la torta verrebbe però divisa su un minor numero di squadre./nIn linea teorica vi potrebbe esser un possibile impatto sui prezzi di biglietti e abbonamenti. I club potrebbero alzarli per sopperire a due partite in meno in casa, alternativamente, potrebbe essere il club a risentirne. Oltre a un possibile impatto a livello commerciale, per questione di visibilità degli sponsor in un minor numero di partite. In più, la diminuzione del numero di partite in Serie A e il contemporaneo aumento delle partite di Champions League potrebbe anche portare ancora più appeal alle partite europee rispetto al campionato, con rischio di conseguente di una ulteriore perdita di interesse per i campionati nazionali rispetto a quelli internazionali./nÈ evidente quindi come tutti gli aspetti negativi ricadrebbero per lo più sulle squadre non impegnate in Europa (le altre avrebbero le coppe per compensare) e quindi il divario tra i due partiti in seno alla Lega Serie A non è così semplice da districare./nQuesto detto, se è vero che Premier League e Liga, ovvero i migliori tornei continentali al momento, sono di 20 squadre, la Bundesliga ne ha da sempre 18 e il movimento tedesco è in veloce ascesa negli ultimi anni. Tanto da essere nel ranking UEFA della stagioone 2023/24 i club tedeschi sono secondi dietro solo a quelli italiani.  La Bundesliga per altro poggia sulla nazione economicamente più forte in Europa. Come a dire che se il settore calcio in quella che è la maggiore potenza economica del continente si basa su una massima serie a 18 squadre, non vale la norma del così fan tutti ed è quindi l’esempio da seguire. Infatti Premier e Liga vivono di due meravigliose (per loro) eccezioni./nIl torneo inglese è ormai inarrivabile per dimensioni economiche visto l’appeal che ha in tutto il mondo. E quello spagnolo ha in Madrid e Barcellona due squadre che sono oltre ogni possibilità di paragone con i club italiani al momento e proprio i due colossi iberici da sempre permettono al torneo spagnolo (e questo conta molto nella vendita dei diritti tv all’estero) di avere tra i campioni migliori della storia del calcio traendone un grande lustro. Se si escludono infatti Pelé, Garrincha, Eusebio, Beckenbauer e George Best (e per il momento Haaland e Mbappé), quasi tutti i mostri sacri della storia del calcio hanno vestito la casacca in una delle due squadre durante la loro carriera./nLa Bundesliga invece, se si esclude il colosso Bayern, ha mostrato negli ultimi anni grandi idee soprattutto nell’attività di scouting di club come il Borussia Dortmund, il Lipsia o il Bayer Leverkusen. Basti pensare ai giocatori che sono passati nel Borussia negli ultimi anni: Haaland e Bellingham in primis. Scouting di alto livello che poi permette grandi guadagni dal player trading. Un’attività che ormai è diventata una prassi non solo per club minori della serie A ma anche per i più grandi: basti pensare alle plusvalenze ottenute da Inter, Juventus e Napoli nelle ultime stagioni rivedendo i vari Onana, Pogba e Koulibaly con guadagni pesanti./nCome nota margine si segnala che se fosse per i lettori Calcio e Finanza la questione avrebbe già una soluzione visti che nel sondaggio lanciato dalla nostra testata il 78% si dice a favore della diminuzione a 18 delle squadre della Serie A.",
      "date": "Sab, 13 Gen 2024",
      "url": "https://www.calcioefinanza.it/2024/01/13/football-affairs-serie-a-18-squadre/",
      "author": "LUCIANO MONDELLINI",
      "imgLink": "https://www.calcioefinanza.it/wp-content/uploads/2023/12/EDSTVeronaNapoli20231021STA9727.webp"
    },
    {
      "id": "0.9993117554888028",
      "title": "Processi, campo, sponsor e conti: il bilancio del primo anno del nuovo CdA Juve",
      "excerpt": "Nel gennaio 2023 si è insediato alla guida del club il nuovo consiglio di amministrazione post-dimissioni di Agnelli: un primo bilancio della gestione a un anno di distanza.",
      "body": "È passato poco più di un anno dall’insediamento del nuovo consiglio di amministrazione della Juventus presieduto ora da Gianluca Ferrero e guidato dall’amministratore delegato Maurizio Scanavino. Ma in questi 12 mesi o poco più, molto è mutato sotto il cielo juventino./nNegli appuntamenti di questo editoriale del gennaio 2023 Calcio e Finanza aveva svelato come le priorità del nuovo CdA sarebbero state quelle legate alle vicende giudiziarie che 12 mesi orsono attanagliavano il club. E in questo senso non si può dire che il nuovo board non sia arrivato a una soluzione che a posteriori quantomeno sembra avere avuto l’effetto di chiudere alla svelta una questione che sarebbe potuta diventare molto più spinosa./nL’esito è sì costato dieci punti di penalizzazione in classifica nel campionato scorso per quanto concerne la giustizia sportiva italiana e questa pena che ha comportato un piazzamento valevole per la Conference League invece che quello qualificante per la Champions League ottenuto sul campo. In questo modo però quando è arrivata la sanzione UEFA (ovvero una stagione senza coppe) la Juventus ha pagato con la esclusione dalla meno prestigiosa (e meno lucrativa) delle competizioni europee. Insomma una volta accettata la pena italiana, quella europea è stata minima se non benvenuta./n/nPer le battaglie in sede di giustizia ordinaria, invece, vi sarà tempo ma queste sono vertenze che incombono a livello personale sui manager della vecchia gestione e il club non ne sarà inficiato. L’indagine infatti prosegue dopo lo spostamento da Torino a Roma: se venissero confermate le ipotesi di reato, per gli ormai ex dirigenti il rischio può arrivare fino alla reclusione, mentre per la società si tratta al massimo di una sanzione pecunaria./nSul campo invece l’esito di tutto questo è stato che, per merito della squadra e dell’allenatore, pur in presenza di un mercato quasi nullo in estate (proprio per cercare di contenere i costi dei mancati introiti da gare internazionale) Allegri e i suoi hanno potuto sfruttare l’opportunità di concentrarsi sul solo campionato. E adesso per prima volta dal 2019/20 (l’ultimo anno in cui vinse il tricolore) a metà stagione il club in piena lotta scudetto e con la speranza, gufando il Napoli, di poter approdare nel 2025 al nuovo Mondiale per Club voluto dal presidente della FIFA Gianni Infantino./nPeraltro il nuovo corso a livello sportivo ha comportato anche un taglio dei costi e una maggiore volontà di puntare sui calciatori più giovani e questo ha valorizzato i “prodotti” dell’Under 23. Una strada che la Juventus, sotto la guida di Andrea Agnelli ha battuto per prima e da sola e che sta ora facendo proseliti, visto che l’Atalanta ha la sua seconda squadra da quest’anno e varie società, tra le quali in particolare Milan e Inter, ne stanno valutando la convenienza./nSe quelle elencate sinora sono state le priorità vitali tattiche e sportive, in ottica strategica va segnalato anche come il club abbia virato e preso le distanze in maniera evidente dalla precedente gestione targata Andrea Agnelli, che pure è stata una delle più vincenti dell’intera e gloriosissima storia juventina./nPer quanto concerne l’Italia la mossa più clamorosa è stata la decisione di abbandonare i ricorsi per Calciopoli. Una mossa che sicuramente ha fatto male alla pancia del popolo bianconero (anche perché si è aggiunta la beffa di dover pagare le spese processuali a FIGC e Inter), ma che anche su questo versante in qualche modo ha posto la parola fine a un’epoca. D’altra parte era una vertenza che ormai sapeva di causa persa visto i numerosi no arrivati da vari tribunali in questi anni. E anche su questo punto, anche se Moggi e Giraudo hanno in essere battaglie tra Tar e Corte Europea dei Diritti dell’Uomo, la decisione strategica del club è stata presa ed è stata precisamente nel solco del mandato strategico di avere un maggior dialogo con le istituzioni calcistiche. In campo internazionale è indubbio invece che la maggiore distanza dalla precedente gestione è stata quella sulla Superlega di cui Agnelli era stato uno dei maggiori propugnatori./nLo scorso giugno infatti il club bianconero aveva ufficialmente comunicato la sua volontà di fare un passo indietro dal progetto, iniziando le prime discussioni sul tema con Barcellona e Real Madrid. A luglio, poi, la società aveva confermato «di aver iniziato la procedura di uscita dal suddetto Progetto, pur rammentandosi che, ai sensi delle disposizioni contrattuali applicabili, affinché il recesso produca i suoi effetti è richiesto il previo consenso di Real Madrid, FC Barcelona e degli altri club coinvolti nel Progetto Super Lega». Un passo indietro formale, che dipende tuttavia anche dal via libera degli altri club, da un progetto di cui la società era tra i principali sostenitori: in questo senso si può parlare di un riavvicinamento alla UEFA./nDetto delle scelte politiche, non va sottaciuto però come però in termini di bilancio la situazione continui a non essere delle migliori. La stagione 2022/23 è terminata con un passivo pari a 123,7 milioni di euro e ora l’obiettivo della Juventus è quello di avere perdite ridotte e pareggio di bilancio da raggiungere nei prossimi anni senza rinunciare alla competitività a livello sportivo. La prima virata in questo senso si è avvertita in sede di mercato visto che l’arrivo di Cristiano Giuntoli sulla tolda bianconera ha coinciso con una sessione molto oculata, come non se ne vedevano da anni, e che ha portato un saldo positivo di 83 milioni come impatto a bilancio./nCiò detto non si può scordare che la società bianconera prevede di chiudere anche questa stagione in perdita pesante, zavorrata come lo è stata dagli incassi legato alle competizioni europee. E non a caso come ha segnalato questa testata in settimana il titolo in borsa ha toccato i minimi dal 2016, in particolare dopo il raggruppamento delle azioni, perdendo circa il 14% negli ultimi giorni./nNon è infatti un caso se, a distanza di tre anni dall’ultima iniezione di capitale, lo scorso ottobre è stato varato un ulteriore aumento da 200 milioni di euro da chiudersi nel primo trimestre del 2024, che è volto a sostenere finanziariamente il club in questa stagione senza i proventi delle coppe europee. Exor, la holding della dinastia Agnelli-Elkann che controlla il club, ha fatto come sempre il suo versando già tutti i 127 milioni (pari al 63,8%) per la parte di aumento di sua competenza, garantendo nei fatti che il piano strategico sin qui delineato possa proseguire sui binari scelti e qui sopra elencati./nNon solo ma la holding torinese ha anche spiegato di essere pronta a subentrare e sottoscrivere quote ulteriori dell’aumento di capitale qualora qualcuno dei soci non lo partecipasse all’operazione per la propria quota. Ancora una volta, insomma, avere alle spalle la dinastia più potente d’Italia si conferma, come spesse volte nella storia bianconera, il vero asset del club./nQuesto detto non è un mistero che, pur avendo alle spalle una dinastia così importante e potente, anche ai piani alti di Exor l’obiettivo è quello di portare la Juventus a potere camminare con le proprie gambe anche in termini economici. D’altronde la holding negli ultimi 10 anni ha versato qualcosa come 650 milioni nelle casse bianconere solo in termini di aumneti di capitale. Ed è in questo quadro che si deve leggere una partita che è iniziata sottotraccia lo scorso giugno ma che sta diventando sempre più importante per il management del club: ovvero quello del nuovo sponsor di maglia./nIl contratto con Jeep scade infatti nel giugno 2024 e il brand USA di Stellantis (società automobilistica di cui la stessa Exor è il maggiore azionista con il 14,9% del capitale azionario ma il 25% circa dei diritti di voto) non sembra intenzionato a proseguire la collaborazione iniziata nel 2012/13. Anzi, secondo quanto si vocifera nel settore automotive, il CEO di Stellantis Carlos Tavares avrebbe già comunicato questa decisione al club bianconero e non sarebbe una sorpresa visto che all’interno della galassia Exor il businessman portoghese e l’ad di Juve e Gedi Scanavino sono tra i manager più vicini ad Elkann, che inter alia è presidente della stessa Stellantis. D’altronde lo steso Scanavino durante l’ultima assemblea degli azionisti bianconeri era stato abbastanza chiaro sulla sponsorizzazione: «Siamo in trattativa con diversi brand di importanza primaria per un periodo di più stagioni legate allo sponsor di maglia»./nInsomma il management bianconero è alla caccia di un brand che possa quantomeno garantire quei 45 milioni annui che Jeep garantiva sin dal 2019, quando venne rinnovata l’intesa siglata nel 2012. All’epoca Andrea Agnelli paventò ai vertici dell’allora FCA lo spettro di aver quale sponsor Volkswagen riuscendo così a strappare allo scomparso Sergio Marchionne, allora CEO del Lingotto, una cifra considerevole./nIn particolare la partita sullo sponsor di maglia ha due valenze. La prima, più cruda, è quella sulla cifra. Agnelli seppe strappare un prezzo importante per vestire le maglie bianconere con il brand USA, ma non va dimenticato che questo era pur sempre una parte correlata (entrambe hanno come maggiore azionista Exor). Ora si tratta di andare sul libero mercato, a meno che non si trovi un altro marchio tra quelli di casa. E in questo quadro, ed è la seconda valenza, sarà interessante capire quanto le vicende giudiziare, sportive e non, degli ultimi tempi abbiano influito sulla immagine del club e nella testa di chi stia valutando di associare il nome della propria azienda alla società bianconera./nSi tenga presente per esempio che nel 2007 Marchionne accettò di sponsorizzare la Juventus poco post Calciopoli e appena tornata in Serie A ma usando un brand come New Holland che è business-to-business, ovvero un marchio che vende i propri prodotti (macchine per le costruzioni e per l’agricoltura) ad altre aziende e non a consumatori semplici contando sulla certezza che le aziende gli investimenti in macchinari li varano in base a scelte economiche e non sulla base di suggestioni di marketing. Invece nel 2012 dopo che la Juventus era tornata a vincere lo scudetto nella stagione precedente, allora sì che Marchionne si decise di affiancare al club bianconero quello di uno dei suoi brand più prestigiosi, ovvero Jeep, proprio per sfruttare l’immagine vincente nei confronti dei consumatori./nVa infine notato come nota a margine che in un recente report gli analisti di Equita hanno spiegato come a meno di un nuovo aumento di capitale oltre a quello in corso la Juventus avrebbe necessità dell’entrata di un altro socio nell’azionariato: la quota di aumento, secondo gli analisti, non basterebbe per riequilibrare la situazione economico-finanziaria del club e mantenerla stabile nel medio periodo, a meno che non arrivi ulteriore liquidità da terzi. Exor dal canto so dice di non prevedere nuovi aumenti di capitale. Vi sarà l’ingresso di un nuovo socio? Si vedrà, qui ci si limita a far notare che Equita a ottimi legami con il club visto che ha un ruolo (controparte per l’acquisto o la vendita delle frazioni delle nuoveazioni raggruppate mancanti) all’interno del raggruppamento azionario varato in settimana dalla società per potere «semplificare la gestione amministrativa delle azioni, migliorando al contempo la percezione del titolo Juventus sul mercato», come spiegato dal club.",
      "date": "Sab, 27 Gen 2024",
      "url": "https://www.calcioefinanza.it/2024/01/27/football-affairs-cda-juventus/",
      "author": "LUCIANO MONDELLINI",
      "imgLink": "https://www.calcioefinanza.it/wp-content/uploads/2023/06/IMG_1417.webp"
    },
    {
      "id": "0.049771579349945645",
      "title": "Audience simili ma ricavi diversi: perché il Super Bowl vale quattro volte la Champions",
      "excerpt": "Negli Stati Uniti è ormai tutto pronto per quello che rappresenta l’evento sportivo dell’anno: la finale nazionale del campionato di football americano, il celebre Super Bowl.",
      "body": "Negli Stati Uniti è ormai tutto pronto per quello che rappresenta l’evento sportivo dell’anno: la finale nazionale del campionato di football americano, il celebre Super Bowl, che si disputerà a Las Vegas domani tra i San Francisco 49ers e i Kansas City Chiefs (in Italia si potrà vedere su DAZN e su Italia 1 a partire dalle 00.15)./nPer giro d’affari e audience televisiva a livello mondiale il Super Bowl è con la finale della Champions League europea l’evento più importante nel mondo dello sport mondiale tra quelli con cadenza annuale (quindi sono escluse le partite dei Mondiali o degli Europei o le Olimpiadi per esempio)./n/nEd è proprio in questo contesto che è sempre interessante confrontare i due eventi tenendo presenti due elementi di grande differenziazione:/nQuesto detto si può però entrare nei numeri dove si può notare che in termini di audience globale media (legata ai numeri dell’ultima edizione nel 2023) gli eventi sono più o meno simile, entrambi attorno ai 150 milioni di spettatori a livello mondiale. Però quello che potrebbe sembrare un pareggio nei numeri, non lo è nei fatti./nIn primo luogo perché, come si diceva, il calcio è uno sport abitualmente molto più seguito del football americano nel pianeta (già in Canada, nel Québec francofono specialmente, si trovano persone che non ne conoscono le norme). Basti pensare per esempio che le due finaliste della scorsa Champions League, Inter e Manchester City, assommano circa 60 milioni di followers su Instagram (Inter a quota 10 milioni, City a quota 50 milioni) mentre 49ers e Chiefs insieme ne totalizzano 7 milioni sullo stesso social network.\nIn seconda istanza perché la finale di Champions League si gioca nel sabato sera europeo, una giornata e un orario che è molto comodo per vari fusi orari, in particolare quelli nordamericani./nIl Super Bowl al contrario si gioca nella domenica sera statunitense e se come quest’anno si disputa nella parte occidentale del Paese, il fuso orario è molto complicato per quelle parti del pianeta che sono quelle americane, da nord a sud. Visto che in Europa è nella tarda notte tra domenica e lunedì e in quelle asiatiche è nel pieno mattino di un giorno lavorativo./nUn discorso diverso invece si deve invece imbastire per quanto concerne l’indotto economico per la città ospitante, Las Vegas per il Super Bowl di domani e Istanbul per la finale della Champions League 2023. Se infatti si prevede che per la città del Nevada l’indotto possa essere stimato in 1,1 miliardi di dollari, per quella sul Bosforo l’impatto economico fu di circa 80 milioni di euro secondo uno studio di Mastercard e BBVA. Per altri quest’anno il costo del biglietto è il più alto della storia di questa partita.\nVa detto però che il costo della vita nelle città statunitensi (che inevitabilmente sono la base dei prezzi ipergonfiati di hotel o rostoranti durante il Super Bowl) è tendenzialmente molto alto. In Europa invece il costo della vita può variare di molto a seconda del Paese e probabilmente il divario nell’indotto sarebbe stato minore se la finale 2023 fosse stata giocata a Londra o a Parigi, dove il costo della vita è molto superiore./nEntrando più nello specifico il divario diventa enorme per quanto concerne le entrate dell’intero torneo visto che la National Football League (NFL) fattura circa 12 miliardi di dollari (circa 11 miliardi di euro) e invece la Champions League europea è a poco meno di 2,8 miliardi di euro, con un giro d’affari circa quattro volte inferiore. E anche per quel che concerne le entrate minime per i club non c’è partita: una squadra della NFL incassa almeno 372 milioni di dollari in una stagione partecipando al campionato statunitense. Invece un club europeo partecipante alla Champions League almeno 25 milioni di euro./nMeno evidente, ma pur sempre significativo, è il divario negli incassi da diritti televisivi a livello mondiale. Una voce per la quale la NFL totalizza 3,4 miliardi di dollari e la Champions League 2,4 miliardi di euro, che è anche uno dei motivi per i quali le squadre partecipanti alla massima competizione europea di calcio incassano un minimo molto inferiore a quello delle franchigie NFL./nQui sotto la tabella riassuntiva delle voci legate al confronto:/n/nÈ evidente che, senza voler prendere le parti di nessuno, questo divario di performance economica alimenta i dubbi se la gestione della Champions League da parte dell’UEFA sia ottimale. E in questo quadro non sorprende che, soprattutto dopo il verdetto della Corte di Giustizia della Corte UE, A22 continui la sua battaglia per il varo della Superlega. Tanto che come ha svelato Calcio e Finanza con uno scoop di portata internazionale che ha fatto il giro delle maggiori testate italiane ed europee, la stessa Superlega sta valutando di fare causa alla UEFA per almeno quasi 4 miliardi./nNon è un caso d’altronde che nei circuiti manageriali/sportivi si fa in particolare riferimento a un modello, non nel senso del format della competizione ma proprio della struttura con cui è organizzato il calcio europeo, che non permetterebbe di sfruttare al meglio l’intero business./nIn pratica, si vocifera, la natura “politica” dell’UEFA deve tenere conto di molti fattori quali la rappresentanza delle varie federazioni, anche le più piccole, e in questo contesto i meccanismi di valutazione del management molte volte non sono dettati dai meri risultati economici come in una azienda, ma devono tenere conto di svariate altre variabili più istituzionali che non quelle legate ai risultato. L’esito finale, tipico dei corpi intermedi quali le organizzazioni di varie federazioni, è che molte volte la performance economica è inferiore./nIn questo senso sarà interessante vedere se la nuova Champions League basata sul modello svizzero e che entrerà in vigore dal 2024/25, soddisferà la crescente sete di denaro di molte società europee. Oppure se l’offensiva della Superlega potrà portare i suoi effetti e modificare per sempre l’intero scenario del calcio internazionale.",
      "date": "Sab, 10 Feb 2024",
      "url": "https://www.calcioefinanza.it/2024/02/10/quanto-vale-superbowl-confronto-champions-league/",
      "author": "LUCIANO MONDELLINI",
      "imgLink": "https://www.calcioefinanza.it/wp-content/uploads/2023/01/il-trofeo-del-superbowl-NFL.webp"
    },
    {
      "id": "0.5354382803083583",
      "title": "Nuovo stadio, voci di cessione, gestione della Serie A e rapporti con l'Inter: tutte le verità di Cardinale",
      "excerpt": "Il proprietario del Milan ha raccontato a Calcio e Finanza la sua strategia per il club rossonero, tra nuovo stadio e mercato, e la sua visione per la Serie A.",
      "body": "“Ho 25 anni di esperienza di investimenti nello sport, sia creando società in partnership con i migliori detentori di diritti al mondo, che investendo in squadre e negli stessi campionati. Ho sempre creduto in un approccio agli investimenti che deve essere guidato dalla generazione di cassa e non dal semplice fatturato, e che deve essere guidato il più possibile da considerazioni non emotive. Devo però dire che l’unico caso in cui ogni tanto perdo questo approccio asettico è il Milan, dove la passione dei tifosi e l’importanza della squadra per tutti è qualcosa che non avevo mai sperimentato prima nello sport”./nGerald “Gerry” Cardinale, il 56enne finanziere newyorchese che dal 2022 è proprietario della società rossonera, è seduto nel foyer di uno degli hotel più eleganti di Milano quando accetta di incontrare Calcio e Finanza per parlare a tutto tondo di quella che è e quella che sarà la sua strategia per il club: spaziando dal nuovo stadio alle voci di cessione, dalle opportunità di crescita di un brand che considera ancora sottovalutato ai necessari rapporti con l’Inter, per terminare alla gestione della Serie A, considerata molto migliorabile, sino all’ipotesi Superlega e a una  teorica quotazione del Milan in borsa con un dual listing a Piazza Affari e a New York./n/nIl suo impegno nei rossoneri, come si diceva, è parte di investimenti in società che spaziano da YES Network, Artists Equity, Skydance Media e The Springhill Company nel settore media e intrattenimento, fino a, più specificatamente in ambito sportivo, Fenway Sports Group (la holding che ha in pancia Liverpool FC, Boston Red Sox e Pittsburgh Penguins), la lega primaverile di calcio UFL in America, i Rajasthan Royals nel cricket indiano e l’Alpine nella Formula 1. Mentre è vero che il Milan è una società praticamente senza debiti (gli unici debiti sono quelli operativi, legati al calciomercato o ad operazioni di anticipo credito), non va neppure nascosto che ACM Bidco B.V., la società con cui Cardinale detiene il 99,9% della società, ha in essere un vendor loan da 550 milioni di euro con Elliott, il fondo statunitense da cui lo stesso Cardinale ha rilevato il club./nUna questione che ha dato il là a molte voci su possibili difficoltà e che, secondo il businessman newyorkese, sono prive di senso.  “Ho lavorato 20 anni in Goldman Sachs – dice -, sorrido se qualcuno mi ritiene così sprovveduto da assumermi un debito da rimborsare in soli 18 mesi”. Nello stesso tempo smentisce una possibile vendita del club, cessione che spesso sale agli onori della cronaca quando lo stesso Cardinale si trova in Medio Oriente. “Sono al Milan per restare a lungo e dipendesse da me starei qui per sempre. Quel che è vero, però, è che bisogna tenere conto dei movimenti dell’economia globale e non c’è dubbio che in Medio Oriente c’è molta liquidità e disponibilità a investire nello sport”. Spiega infatti che RedBird ha molti interessi in Medio Oriente, dove il fondo ha anche uffici, e che le sue visite in quella zona sono spesso legate a partnership importanti del Milan (Emirates è lo sponsor di maglia e Casa Milan ha un ufficio a Dubai, negli Emirati Arabi Uniti, che condivide con RedBird)./nCiò detto, però, non nasconde una cosa: “In questo momento ci sono molti capitali in Medio Oriente interessati a investire nello sport e siamo aperti a collaborare con potenziali partner che potrebbero unirsi a noi sia come sponsor che come partner nella costruzione del nuovo stadio, oppure come azionisti minoritari in qualità di partner a vero valore aggiunto, ma come ho detto non rinuncerò al controllo”./nLa teoria del fondatore di RedBird, d’altronde, va per la maggiore in numerosi ambienti economici internazionali e si basa sul fatto che, vista la spinta alla decarbonizzazione nei Paesi occidentali, le nazioni del Golfo dovranno necessariamente diversificare le proprie entrate al di fuori del settore petrolifero e lo sport è uno di quelli maggiormente indicati in questo contesto./nInoltre, spiega l’uomo d’affari, vendere il Milan in questo momento sarebbe un pessimo affare visto che il calcio europeo, Inghilterra a parte, viene considerato in molti ambienti internazionali molto sottovalutato, in particolare la Serie A. Infatti, l’acquisizione del Chelsea FC nel 2022 è avvenuta per circa 5 miliardi di euro (quasi 3 miliardi di valutazione del club e ulteriori 2 miliardi previsti di investimenti), poco meno di 10 volte i ricavi del club londinese, mentre il Milan sempre in quei mesi è passato di mano per 1,2 miliardi di euro equivalenti a un multiplo di 3./nIn questo contesto, Cardinale pensa che il Milan sia tra i primi cinque brand calcistici europei più conosciuti al mondo, e per questo sia un asset ancora sottovalutato nel mondo del business internazionale./nEd è proprio su questa visione che Cardinale ritiene cruciale per il Milan, come per ogni club di Serie A, il successo su due pilastri principali:/nPer quel che concerne la nuova casa del club, Cardinale è soddisfatto dei progressi fatti per un nuovo stadio a San Donato, e non a caso qualcosa di concreto è già avvenuto, come l’acquisto del terreno dell’area San Francesco per poco meno di 20 milioni di euro. E proprio il nuovo impianto sarà la chiave di quella generazione di cassa da parte del club che, come si diceva, è la stella polare del modus operandi di Cardinale./nNello specifico, nella stagione 2022/23 il bilancio si è chiuso in utile (6,1 milioni di euro) per la prima volta in 17 anni, ma la gestione corrente ha generato 78 milioni di cassa. Quest’anno la generazione di cassa sarà inferiore per l’uscita dalla Champions League, ma il Milan punta a stabilizzarsi tra i 50 e i 100 milioni annui di cash flow positivo. Una cifra da reinvestire nella rosa accrescendo il monte ingaggi in maniera ragionata per rendere la squadra più competitiva. Non a caso Cardinale fa notare come la cessione al Newcastle di Tonali per circa 70 milioni sia stata interamente reinvestita nell’acquisto di sei giocatori che costituiranno la base della squadra per le prossime stagioni./nSu questo solco il piano è quello di incrementare il valore sportivo della rosa, un poco ogni anno per i prossimi cinque anni, poi dovrebbe arrivare lo stadio. Ed è proprio con il nuovo impianto che secondo i piani di Cardinale la società potrà arrivare a fare il salto, da 100 a 250 milioni annui di cassa da reinvestire sul mercato. Una potenza di spesa che riporterebbe stabilmente i rossoneri nell’élite del calcio europeo e mondiale./nIl businessman spiega di avere una grande esperienza nella costruzione di nuovi stadi, avendo creato una società ad hoc in America, e avendo collaborato con strutture come i Dallas Cowboys in Texas e lo Yankee Stadium di New York. E sottolinea non essere un caso che la leggendaria squadra di baseball della Grande Mela sia un investitore di minoranza del Milan ed un primario partner del Milan negli USA./nL’imprenditore non si nasconde nemmeno sulla notizia emersa in settimana di una chiamata a Zhang. L’imprenditore spiega infatti di avere intrattenuto colloqui e discussioni con l’omologo nerazzurro per capire se c’era convergenza sul nuovo impianto. “Sono totalmente pronto a costruire da solo lo stadio del Milan, ma sono aperto a valutare anche altre opzioni, senza escludere una potenziale collaborazione con l’Inter”, ritenendo che i progressi di Inter, Milan e Juventus, gruppo trainante del calcio italiano, spinte ciascuna da una proprietà forte e stabile, rispondano all’interesse di tutto il movimento calcistico nazionale./nEd è proprio qui che si innesta il secondo pilastro della strategia del businessman americano: ovvero quella legata a una migliore gestione della Lega Serie A./nAnche su questo versante Cardinale dice di voler mettere a disposizione, non solo del Milan ma dell’intera Serie A, la sua esperienza, i contatti e il profondo legame con il mondo del business americano. “Credo di poter fare del Milan il club numero uno e allo stesso tempo aiutare la Serie A a tornare competitiva. Anche perché nelle condizioni attuali l’unico modo per spingere stabilmente un club ai massimi livelli è anche quello di appartenere ad un campionato più forte anche come sistema”. Si pensi per esempio che tra la Premier League e la Serie A c’è una differenza di 5 a 1 a livello di ricavi da diritti televisivi. “E la strada per assottigliare questo divario è che il nostro campionato riacquisti la competitività degli anni d’oro a livello europeo, con il contributo fondamentale del lavoro di noi proprietari“./nCardinale ammette anche di essere stato visto inizialmente come un extraterrestre nel calcio italiano. “Non capisco perché in Italia appena qualcuno propone cose nuove si sente dire: Mah, si è sempre fatto così! Capirei se le cose andassero bene e invece abbiamo un grosso gap da colmare” Ora, però, le cose vanno meglio“. Con Luigi De Siervo (ad della Lega Serie A, ndr) “ormai ci siamo capiti, ha capito che posso dare una mano a livello internazionale: basti pensare che con ESPN, Amazon, Fox e tutte le più grandi società di media statunitensi faccio affari con successo da anni. La mia esperienza e i miei rapporti con queste reti possono essere una risorsa che può essere di grande aiuto alla Serie A”./nIn questa ottica Cardinale torna a parlare dell’ipotesi Superlega. “Credo che dovremmo operare nell’ambito della UEFA e dell’ECA (l’Associazione dei Club Europei, ndr), che meglio servono gli interessi del calcio in Europa. La Superlega, qualunque sia la sua forma attuale, non è qualcosa che riteniamo giusto per il Milan, la Serie A o il calcio europeo” spiega./nPerò, continua, è anche importante riconoscere che ci sono tante cose da migliorare. Quello che vediamo attualmente nello sport globale è una crescita sempre maggiore del divario tra i più piccoli e i più grandi all’interno di singoli Paesi, singoli Stati e singole Leghe; sta avvenendo anche negli Stati Uniti. E’ una cosa alla quale tutti nel mondo dello sport devono fare attenzione a livello globale. Perché lo sport ha valore solamente se la competizione è credibile./nInfine quando gli viene chiesto se possa essere ipotizzabile una quotazione del Milan, Cardinale spiega che al momento non è immaginabile ma, a livello teorico, da uomo di finanza, dovesse mai pensare ad una quotazione per il Milan, vedrebbe un dual listing a Milano e sul più liquido mercato del mondo, quello di New York, così come Sergio Marchionne fece con la Ferrari, un altro top brand del made in Italy, “L’ho incontrato una volta soltanto e mi ha fatto una impressione notevole”.",
      "date": "Dom, 25 Feb 2024",
      "url": "https://www.calcioefinanza.it/2024/02/25/football-affairs-cardinale/",
      "author": "LUCIANO MONDELLINI",
      "imgLink": "https://www.calcioefinanza.it/wp-content/uploads/2023/03/ac-milan-v-fc-internazionale-serie-a.webp"
    },
    {
      "id": "0.9263286367806581",
      "title": "Big vs piccole, Serie A vs FIGC, Superlega vs UEFA e non solo: tutti gli scontri del calcio mondiale",
      "excerpt": "Tutto il mondo del pallone è in fermento: ecco quali sono le battaglie di oggi che potranno decidere il futuro prossimo.",
      "body": "Se non è un tutti contro tutti poco ci manca all’interno del calcio italiano e di quello europeo. Non c’è infatti un settore del sistema nazionale e internazionale nel mondo del pallone che possa dirsi in pace in questo momento. Segno evidente che l’intero settore sta vivendo un significativo momento di discontinuità e che le battaglie che si stanno combattendo oggi saranno decisive per i prossimi anni nel mondo del calcio./nIn Italia lo scontro che desta più clamore è quello tra la Lega Serie A e la FIGC, con la prima che chiede anche a voce molto alta di avere un maggiore peso in seno alla federazione. Ma se questo non bastasse, anche all’interno della stessa associazione che raggruppa i club della massima categoria, il clima non è dei migliori: infatti le big – segnatamente Inter, Juventus, Milan e Roma – non hanno ancora abbandonato l’idea di avere una Serie A a 18 squadre anziché a 20, sulla stessa linea di quanto succede nella Bundesliga tedesca da anni e nella francese Ligue 1 dalla stagione in corso attualmente./n/nInfine, anche a livello internazionale la situazione non è placida, visto che oltre alla neanche tanto sotterranea guerra che la Superlega sta conducendo contro la UEFA, sono sempre presenti le tensioni tra la FIFA e le confederazioni continentali, in particolare quelle più prestigiose come la UEFA (Europa) e la CONMEBOL (Sudamerica)./nEntrando nello specifico, è stato Claudio Lotito a palesare in maniera plateale il fuoco che ardeva sotto la cenere. Il presidente biancoceleste, parlando a margine del match tra la Lazio e il Milan, non ha solo criticato aspramente l’arbitraggio di Di Bello in quella partita ma ha anche parlato della possibilità di una causa legale da parte della Lega Serie A contro la FIGC. E questo in un momento non certo casuale, visto le difficoltà giudiziarie – e quindi la debolezza politica – che coinvolgono il presidente della FIGC Gabriele Gravina attualmente al centro di un caso legato ai dossieraggi emersi dalla Procura di Perugia e indagato per appropriazione indebita e autoriciclaggio./nCome si diceva, il malcontento durava da tempo tra i presidenti della Serie A. Questi infatti contestano alla federazione di avere un potere decisionale molto limitato in seno alla FIGC nonostante il fatto che il massimo campionato sia nettamente il traino economico non solo dell’intero sistema calcio ma anche dell’intero lo sport italiano: i contributi per le varie federazioni sportive italiane infatti arrivano in particolar modo dalla contribuzione fiscale e previdenziale del settore sportivo, di cui il calcio è il principale contributore (con una percentuale pari a circa il 70%)./nE in effetti stando alla struttura attuale la Serie A, la massima categoria conta solo per il 12% dei voto all’interno della federazione, dove invece la fanno da padroni categorie come la Lega Pro e la Lega Dilettanti. Come sono distribuiti i delegati e i pesi in assemblea? Sono complessivamente 516, così suddivisi:/nQuesta struttura decisionale per altro, come ha svelato uno studio del CIES, è quasi un record negativo per il calcio italiano, in quanto pone la serie A al terzultimo posto nella graduatoria mondiale di quanto la massima categoria calcistica di un Paese pesi all’interno della propria federazione. Peggio dell’Italia solo Botswana e Stati Uniti, e anche la Premier League, ma quello inglese è un caso particolare perché se è vero che anche la massima serie di Sua Maestà conta poco (7%) nel processo decisionale della Football Association, è altrettanto vero che la stessa Premier gode però di ampia autonomia. Ed è proprio al modello di Oltremanica che pensava Lotito quando ha spiegato i suoi desiderata. Infatti, dopo la “scissione” dalla Football Association nel 1992, resta una larga autonomia su molti temi: a partire ad esempio da quelli legati ai criteri economico-finanziari da rispettare per il campionato, visto che in Italia è la FIGC a stabilire i criteri e a sanzionare (attraverso la Covisoc) i club, mentre in Inghilterra è direttamente la Premier League (come nel caso dell’Everton). Una autonomia legata anche ad altri aspetti tecnici, come i temi dei contratti e anche in ambito arbitrale./nL’interrogativo a questo punto e se siano oppure no giustificate queste istanze da parte della Serie A? Secondo Calcio e Finanza sì, i presidenti dei club di Serie A non hanno torto. E non soltanto per il terzultimo posto di cui sopra, ma soprattutto perché in un settore come quello del calcio ormai impegnato in una competizione mondiale tra campionati per valorizzare il proprio prodotto e garantirsi il massimo dai diritti televisivi, chi è chiamato, come la Serie A, a portare a casa i denari deve necessariamente essere più ascoltato. Anche perché più soldi incamera e più ce ne sarebbe da distribuire in valore assoluto per l’intero sistema calcio./nQuesto detto, però c’è un appunto che però non si può sottacere ai presidenti di Serie A e concerne il meccanismo decisionale ei poteri all’interno della Lega./nSe infatti il massimo campionato sente l’esigenza di un maggiore ascolto delle proprie istanze, va anche detto però che le necessità e gli obiettivi sarebbero più semplicemente perseguibili se la Lega operasse come una azienda vero e propria (e quindi con un management che possa decidere in maniera autonoma) e non come un organo intermedio in cui ogni decisione viene presa a maggioranza qualificata o semplice tra i vari componenti. Specie se si deve operare in un contesto di competizione a livello mondiale./nQuesto detto, non che all’interno della Lega Serie A non vi siano divisioni. Ormai da tempo infatti le squadre abitualmente impegnate nelle coppe europee denunciano un calendario sempre più ingolfato con la situazione che è destinata a peggiorare la stagione prossima vista l’introduzione del modello svizzero in Champions League che comporterà due partite in più nella fase a gironi (che però saranno disputate anche a gennaio andando a complicare anche la creazione del calendario per la Serie A).  E infatti quattro tra le big – Inter, Juventus, Milan e Roma – non hanno nascosto la volontà di abbassare il numero delle squadre della massima categoria da 20 a 18 squadre./nI benefici sarebbero molteplici, come già spiegato in un editoriale precedente di questo appuntamento./nE tra questi spiccano:/nIl punto però è che sarà difficile ottenere il quorum necessario (14 voti a favore su 20), e si torna alle difficoltà di governance della Lega di cui sopra./nAlla maggioranza delle squadre infatti non conviene questa modifica perché in termini numerici sono più i club che temono di potere scendere in Serie B di quelli con presenza quasi certa nella coppe. E infatti tra quelle contrarie all’abbassamento ci sono sia le società che lottano tradizionalmente per la salvezza sia quelle che tipicamente stazionano nella parte media ma che potrebbero incappare in una stagione maledetta e quindi essere pericolanti anch’esse. Oltre alle posizioni personale di Aurelio De Laurentiis (Napoli) che da tempo vota contro o si astiene nella stragrande maggioranza delle votazioni in aperta discussione con il management della Lega ma anche con gli altri club, e di quella di Lotito che in Lega è il punto di riferimento nei fatti di molti piccoli club e che quindi trae dal numero ampio di componenti un potere maggiore./nD’altronde retrocedere non solo non conviene a nessuno, ma è in tutto e per tutto una vera e propria iattura sia in termini sportivi sia, se non di più, in quelli economici.  Come ha svelato Calcio e Finanza infatti quanto incassa un club dai diritti tv in Serie A sarà una cifra comunque superiore, indipendentemente dalla fascia di appartenenza del club che scende in B, a quanto quella stessa società potrebbe incamerare tramite il paracadute concesso (per altro per una sola stagione) ai club scesi nella categoria inferiore./nÈ evidente quindi che la stragrande maggioranza dei presidenti vedano come un incubo la sola ipotesi di passare a 18 squadre./nSullo sfondo, infine, esistono sempre le tensioni internazionali. A cominciare da quelle legate allo scontro tra la Superlega e la UEFA, con la prima che ha divulgato un sondaggio dell’istituto francese Opinion Way commissionato da A22 Sports (la società dietro il nuovo progetto) stessa secondo il quale il 72% dei tifosi europei sarebbero sostenitori di un torneo pancontinentale. E in questo quadro nell’appuntamento scorso di questa editoriale si è svelato come la strategia della Superlega sia quella di puntare sui club scontenti della situazione attuale./nNello stesso tempo però sono sempre presenti anche le tensioni tra le confederazioni continentali come la UEFA o la CONMEBOL, soprattutto per quanto concerne nuovi tornei e gli spazi nei calendari. Tanto che queste ultime hanno di nuovo istituto la Coppa Intercontinentale, dopo che questa manifestazione in sede FIFA era stata sostituita dal vecchio mondiale per club (che includeva dal 2005 anche i campioni di Asia, Africa Nord America e Oceania). Inoltre UEFA e CONMEBOL hanno anche istituito la Finalissima, che altro non è che la Coppa Intercontinentale per squadre nazionali tra la selezione vincente degli Europei e quella della Copa America./nPer altro proprio il nuovo Mondiale per club a 32 squadre, ideato dalla FIFA e previsto per il 2025, sarà un ulteriore banco di prova nelle relazioni tra la federazione mondiale e quelle continentali. Il nuovo torneo, che tra le italiane vedrà impegnate sicuramente l’Inter e una tra Napoli e Juventus, si disputerà negli Stati Uniti tra giugno e luglio e ancora bisogna stabilire numerosi criteri. Tra questi quello, importantissimo, di come considerare i giocatori convocati per il Mondiale in scadenza al 30 giugno 2025 e che magari nel frattempo si sono accordati per giocare la stagione successiva in un altro club./nPotranno giocare l’intero torneo e cosa succederà se dovessero infortunarsi?",
      "date": "Dom, 10 Mar 2024",
      "url": "https://www.calcioefinanza.it/2024/03/10/football-affairs-scontri-calcio-mondiale/",
      "author": "LUCIANO MONDELLINI",
      "imgLink": "https://www.calcioefinanza.it/wp-content/uploads/2024/02/italian-football-federation-panchina-doro-awards.webp"
    },
    {
      "id": "0.7188994568705198",
      "title": "Non solo calcio: le grandi famiglie imprenditoriali italiane sempre più lontane anche dalla finanza",
      "excerpt": "Il calcio ha anticipato una tendenza: per gli imperi familiari nostrani è sempre più difficile tenere il passo anche nel mondo imprenditoriale. E il ritorno al mecenatismo nel pallone diventa sempre più una utopia.",
      "body": "Negli anni novanta del secolo scorso e sino al primo lustro di quello in corso il calcio italiano dominava lo scenario internazionale in virtù soprattutto delle “sette sorelle”, ovvero i club più ricchi e potenti della Serie A che ogni estate partivano con i favori del pronostico per vincere il campionato e le varie competizioni europee (anche se poi il tricolore era quasi sempre appannaggio di una tra Juventus e Milan)./nQueste sette sorelle erano tutte appartenenti a grandi gruppi o a imprenditori italiani:/n\nA distanza di nemmeno un quarto di secolo questa situazione appare preistoria. Di queste sette sorelle non se ne parla più da tempo e delle famiglie imprenditoriali che le possedevano soltanto la dinastia Agnelli-Elkann prosegue il suo impegno con la Juventus. A onore del vero anche i Berlusconi sono ancora nel calcio ma non più con il Milan stellare di papà Silvio, ma tramite il Monza, un investimento che ha avuto il merito di portare agli onori della Serie A una delle province più laboriose d’Italia, ma che certo non si può paragonare per levatura e dimensione a quello concretizzato nel club rossonero dal 1986 al 2017./nSoprattutto però, ed è quello che colpisce di più, è che a parte gli Agnelli-Elkann e i Berlusconi, tutte le altre dinastie imprenditoriali di quella stagione d’oro del calcio italiano sono scomparse o stanno diminuendo il loro peso nel loro business storico, magari per reinvestarsi con altre vesti./nSe infatti le fortune dei Tanzi, dei Cragnotti, dei Sensi e dei Cecchi Gori svanirono per svariate vicissitudini nei primi anni del nuovo secolo, è notizia di questa settimana che anche i Moratti e i Della Valle, che in qualche modo parteciparono a quell’era d’oro (per quanto nella sua fase discendente di inizio secolo) stanno tirando i remi in barca dalla loro avventura imprenditoriale./nIn particolare i Moratti hanno deciso di cedere la loro quota di maggioranza di Saras al gruppo svizzero-olandese Vitol: il 35% in particolare, a meno di interventi del governo attraverso la golden power, passerà subito di mano, mentre resta in ballo un ulteriore 5% che dovrebbe poi essere ceduto in un secondo momento. Per altro, come ha svelato Calcio e Finanza in settimana, la famiglia milanese ha intascato oltre 3 miliardi di euro dalla gestione della Saras dal momento della quotazione in Borsa ad oggi tra l’ipo del 2006, cessioni di quote e incassi dei dividendi nel corso degli anni./nPer quanto concerne i Della Valle invece, la scelta è stata quella di ritentare l’opa per il delisting del titolo di Tod’s dalla Borsa: un secondo tentativo dopo quello fallito nel 2022, ma questa volta insieme ai fratelli Andrea e Diego ci sarà il fondo L Catterton, nato nel 2016 da una partnership tra la società di private equity Catterton e la Lvmh della famiglia Arnault. Il risultato sarà una ulteriore diluizione delle quote di maggioranza da parte dei Della Valle, che in caso di successo scenderanno al 54% del capitale sociale di Tod’s rispetto al 64% attuale, mentre L Catterton diventerà titolare indirettamente del 36% e a Delphine (Lvmh) andrà il 10%./nIn questa sede però non si vuole tornare sui motivi del declino del calcio italiano degli ultimi né spiegare il tramonto del modello del mecenatismo, superato al vertice dell’élite del pallone mondiale dall’offensiva del modello inglese e in misura inferiore di quello spagnolo. Numerosi articoli, simposi universitari, convegni e think-tank di sport&business hanno svelato perché il modello legato alla munificenza di un patron non regge di fronte a società, come quelle inglesi, gestite come vere e proprie aziende multinazionali e che per primi hanno intuito, sin dagli anni novanta, il potenziale dei mercati asiatici e nordamericani./nInvece si vuole evidenziare come per una volta il settore calcio sia stato una dei principali anticipatori di tendenze che giacevano nel tessuto economico del Paese./nNon a caso, come ha spiegato Il Sole 24Ore in settimana, con quello di Tod’s sono ormai oltre 300 i delisting avvenuti a Piazza Affari negli ultimi 20 anni. Un segno evidente di come tra le grandi famiglie imprenditoriali italiane, numerose delle quali emerse nel boom economico del secondo dopoguerra, non sono molte quelle che hanno costruito un gruppo in grado di essere protagonista anche nell’economia globalizzata di oggigiorno./nTra questi vi sono sicuramente gli Agnelli-Elkann con la holding Exor e le sue partecipate (tra queste Stellantis, Ferrari e la Juventus), oltre che i Berlusconi con in particolare con MFE (MediaForEurope, la holding che controlla l’italiana Mediaset, la spagnola Mediaset España ed è azionista di maggioranza della tedesca ProSiebenSat), e i Ferrero della Nutella, il cui amministratore delegato Giovanni è sempre al vertice delle persone più ricche nel Paese. Ma si potrebbero citare anche i Lavazza, che controllano ancora al 100% il loro impero del caffè, oppure gli stessi Benetton./nInvece dall’altro lato sono numerosi quelli che hanno preferito passare la mano o per non essere stritolati dal meccanismo “cresci o muori” imposto, soprattutto negli ultimi anni, dall’economia globalizzata o per semplice mancanza di eredi vogliosi di proseguire l’attività di famiglia oppure perché hanno trovato più conveniente vendere ai colossi stranieri./nIn un tale quadro, e tornando al calcio, questo significa che l’idea di qualche tifoso nostalgico che in qualche modo ci si possa smarcare da un calcio finanziarizzato fatto di fondi di investimento e businessman stranieri per tornare alla grandi famiglie imprenditoriali italiane è quantomeno utopico./nIn primo luogo per il semplice motivo che di grandi dinastie imprenditoriali in Italia ce ne sono sempre meno e spesso non hanno, né mai avuto la voglia di investire nel calcio, come ad esempio i Ferrero o i Benetton. Per esempio chi seguiva la Serie A già negli anni ottanta non scorderà come in più di un’occasione figure di spicco del mondo piemontese, incluso il vecchio direttore di Tuttosport Piero Dardanello, abbiano cercato di convincere i Ferrero ad acquistare il Torino, ma il vecchio patron Michele non si lasciò mai lusingare./nIn seconda istanza, perché sono veramente poche quelle famiglie che possono pensare di investire nel calcio talmente tanto da essere competitivi con i club gestiti dagli sceicchi (PSG e Manchester City su tutte), con quelli con brand globale come il Real Madrid oppure il campione nazione nel settore calcio dell’economia più potente d’Europa come il Bayern. Oppure con tutti i club di Premier League visto che l’ultima della massima serie inglese prende in diritti tv più di quella che incassa di più in Serie A./nE d’altronde nel 2021 è stato lo stesso Silvio Berlusconi, uno degli uomini che più ha investito nel calcio in Italia, a spiegare come una dinastia imprenditoriale italiana non posso più reggere il peso economico di un club che punta a dominare lo scenario planetario. «Come si è evoluto il calcio negli ultimi 35 anni? Allora era possibile per una famiglia farsi carico di una squadra di calcio, che si identificava anche con una città. Oggi il grande calcio è un affare che riguarda la finanza internazionale, i grandi protagonisti sono petrolieri arabi, magnati russi, fondi d’investimento americani. Tutto legittimo, ma lontano dal territorio, dall’appartenenza, dalla passione sportiva. D’altra parte è un processo inevitabile, viste le cifre in gioco»./nSia beninteso la dinastia milanese, per patrimonio, può tranquillamente sopportare il peso di un Monza o anche, ipoteticamente, del Milan attuale, un club che sta molto attento alle proprie spese ed esigenze economiche, ma difficilmente sarebbe in grado di sovvenzionare una società che punta al predominio mondiale acquistando a suon di denari i migliori giocatori sul mercato come ai tempi d’oro dell’era Silvio Berlusconi./nIn questo contesto è evidente come il calcio italiano nella sua interezza debba sforzarsi per offrire il migliore dei prodotti possibile per sperare di tornare ai fasti di un tempo. E d’altronde sia il presidente federale Gabriele Gravina sia la Lega Serie A stiano proponendo piani, anche molto articolati (e magari non semplici da realizzare nel concreto), per trovare una quadra sul tema riforme nei campionati. Quel che appare certo, anche osservando le altra leghe, è come appaia obsoleto il fatto che il prodotto di punta del nostro calcio quello he traina tutto il movimento, la Serie A, conti in sede federale soltanto per il 12% del totale dei voti, mentre le leghe che sono le vere concorrenti, ovvero la Bundesliga tedesca e la Ligue 1 francese (ovvero quelle che non possono cantare sulla potenza economica della Premier League e del traino di colossi come Real Madrid e Barcellona), hanno circa il 30% dei voti./nNello stesso tempo anche all’interno della Lega Serie A la voce delle big, che sono quelle che trainano il movimento a livello europeo, dovrebbe essere maggiormente ascoltata, non foss’altro per il prestigio che portano al movimento./nNon a caso Inter, Juventus, Milan e Roma, ovvero le quattro che hanno votato per la diminuzione della Serie A a 18 squadre (e che assommano circa il 71% dei tifosi italiani) non demordono sul tema. Consapevoli da un lato che quattro giornate in meno di campionato sarebbe una garanzia di un minor numero di infortuni e nello stesso avere due squadre in meno in Serie A assicurerebbe una maggiore qualità dei parchi giocatori e quindi del torneo stesso./nNon solo ma le quattro big sono inoltre consce che i veri competitor del calcio italiano al momento non sono inglesi (troppo avanti) e spagnoli (che hanno il beneficio del traino di club planetari come Blancos e Blaugrana), ma la Bundesliga, che da tempo è a 18 squadre, e la Ligue 1 che ha abbassato il numero di squadre a partire dal 2023/24 con successo. Continuare a giocare ad handicap con i maggiori competitor equivarrebbe a un atto suicida.",
      "date": "Sab, 17 Feb 2024",
      "url": "https://www.calcioefinanza.it/2024/02/17/fotball-affairs-famiglie-imprenditoriali-lontane-calcio-finanza/",
      "author": "LUCIANO MONDELLINI",
      "imgLink": "https://www.calcioefinanza.it/wp-content/uploads/2023/12/moratti.webp"
    },
    {
      "id": "0.3009556351873499",
      "title": "Non sono pochi i club scontenti dell'UEFA in Europa. La Superlega prepara l'offensiva",
      "excerpt": "Il punto focale è quello di fare leva sugli scontenti della situazione attuale, club che a parole dicono di stare bene nella struttura della Uefa, ma che nei fatti vi stanno “stretti”.",
      "body": "Per la maggiora parte degli addetti ai lavori, siano questi presidenti di federazioni, proprietari di club importanti e sin anche personaggi politici di primissimo piano, la Superlega sembra ormai morta e sepolta. A detta della stragrande maggioranza degli operatori infatti, nonostante il verdetto della corte del Lussemburgo che poco prima di Natale ha sentenziato sul monopolio e sull’abuso di posizione dominante da parte di UEFA e FIFA nell’organizzazione dei tornei calcistici, il progetto che vide la luce nell’aprile 2021 per poi sgonfiarsi velocemente è ormai da considerarsi una idea o uno spettro (a seconda dei punti di vista) del passato./nA esprimersi in questa maniera non è soltanto il nemico numero uno della Superlega, ovvero il presidente della UEFA, Aleksander Ceferin, ma anche vari proprietari di club importanti, tra cui non ultimo il milanista Gerry Cardinale che nel suo colloquio con Calcio e Finanza pubblicato sabato scorso ha spiegato: “Credo che dovremmo operare nell’ambito della UEFA e dell’ECA (l’Associazione dei Club Europei, ndr), che meglio servono gli interessi del calcio in Europa. La Superlega, qualunque sia la sua forma attuale, non è qualcosa che riteniamo giusto per il Milan, la Serie A o il calcio europeo”./n/nSulla stessa linea del numero uno rossonero si sono espressi nelle recenti settimane anche la proprietà dell’Inter (convinta che “il futuro del calcio europeo possa essere garantito solamente dalla collaborazione tra i club all’interno dell’ECA e in partnership con UEFA e FIFA”), e quella della maggioranza dei club inglesi, tedeschi e francesi.  Invece appare più controversa la posizione della Juventus. Il club bianconero se a parole aveva detto di voler considerare conclusa la sua esperienza nella società della Superlega, a fianco dei soci Madrid e Barcellona, nei fatti, come ha svelato Calcio e Finanza, la Juventus ne è ancora parte in quanto “il Football Club Barcelona e il Real Madrid Club de Futbol non hanno dato il loro consenso al recesso” del club bianconero./nInoltre, se non ancora più importante, a schiararsi contro il progetto Superlega è stata ufficialmente la stragrande maggioranza dei governi europei che in una lettera congiunta alla Commissione europea hanno esortato l’organismo “a riflettere su modi appropriati per perseguire la Risoluzione del Consiglio del 2021 riguardante la salvaguardia dell’apertura delle competizioni, il merito sportivo, la solidarietà e i valori nello sport”. Unica eccezione la Spagna probabilmente perché i grandi sponsor del progetto sono il numero uno madridista Florentino Perez e il suo omologo blaugrana Joan Laporta./nEppure, nonostante tutto questo, A22, la società che sta dietro al progetto Superlega, continua a lavorare alacremente, convinta come è del suo progetto. Anzi dopo la sentenza del Lussemburgo di dicembre, sta espandendo la sua azione. Ed è quindi lecito se non doveroso chiedersi perché, visto che A22 tutto è tranne che una società di visionari desiderosi di perdere tempo e denari e che lavorano per nulla./nE in effetti, andando oltre la superficie, ad A22 i buoni motivi per proseguire la sua opera non mancano. In primo luogo, c’è quello legale legato alla sentenza di dicembre della Corte di Giustizia dell’Unione europea. Questo verdetto stabilisce che  “l’articolo 102 del TFUE (Trattato sul Funzionamento dell’Unione Europea, ndr) deve essere interpretato nel senso che costituisce un abuso di posizione dominante il fatto che le associazioni responsabili del calcio a livello mondiale ed europeo […], abbiano adottato e applichino norme che subordinano alla loro autorizzazione preventiva la creazione, nel territorio dell’Unione, da parte di una terza impresa, di una nuova competizione di calcio per club”./nInoltre, “l’articolo 101 del TFUE, deve essere interpretato nel senso che costituisce una decisione di un’associazione di imprese volta a impedire la concorrenza il fatto che le associazioni responsabili del calcio a livello mondiale ed europeo […], abbiano adottato e applichino, direttamente o attraverso le federazioni nazionali di calcio che ne sono membri, norme che subordinano alla loro autorizzazione preventiva la creazione, nel territorio dell’Unione, da parte di una terza impresa, di una nuova competizione di calcio per club”./nQuindi in sostanza Real Madrid e Barcellona (e anche la Juventus se volesse visto che ufficialmente non è ancora uscita dal progetto) possono tranquillamente continuare a lavorare e imbastire la Superlega, senza dover incorrere in sanzioni da parte della UEFA./nIn seconda istanza A22 ha il vantaggio di avere dalla sua parte il Madrid. Nella mente di nessun tifoso europeo ci può essere una competizione di alto livello nel continente senza che i Blancos vi possano partecipare. Il Madrid sta alla Champions League o a qualsiasi altra competizione che si dichiari la più importante in Europa come la Ferrari alla Formula 1: semplicemente perderebbe di credibilità. Soprattutto se come appare sempre più probabile Perez dall’anno prossimo potrà schierare un attacco composto da Vinicius, Bellingham e Mbappé./nQuesti però sono motivi che non spiegano dove A22 pensa di iniziare l’offensiva per conquistare adesioni tra i vari club europei. Invece il punto focale di questa possibile azione è quello di fare leva sugli scontenti della situazione attuale, quei club insomma che a parole dicono di stare bene nella struttura attuale della Uefa (anche perché timorosi di eventuali contraccolpi negativi), ma che nei fatti non ci stanno bene./nPer spiegare bene in concetto bisogna andare alla base di come è strutturata la principale competizione europea, che si poggia sui tornei nazionali. In questo quadro le migliori squadre di ogni campionato maggiore si qualificano per la Champions League (il numero per nazione dipende dal ranking UEFA del singolo Paese), quelle immediatamente susseguenti in classifica per la Europa League. E infine una per la Conference League./nIn teoria è un sistema che premia la meritocrazia: i migliori campionati in base al ranking UEFA esprimono il maggior numero di squadre per la Champions League e queste combattono per lo scettro di squadra campione d’Europa./nIn pratica però c’è un elemento che volenti o nolenti rende scontenti svariati club europei e si chiama ricavi da diritti televisivi. Per la stragrande maggioranza delle società calcistiche europee, infatti, quanto incassato dai broadcaster sono una delle maggiori, se non la principale, fonte di fatturato. In Italia, per esempio, in media questa voce conta circa tra il 15 e il 20% circa delle entrate di un grande club./nQuesto detto però le varie leghe europee, per loro merito si intende, si sono costruite  nel tempo una capacità molto diversa tra loro di incassare da questo canale. Nella intervista a Gerry Cardinale di sabato scorso il numero uno del Milan spiegava per esempio come il divario tra Premier League inglese e Serie A su questo punto sia di cinque a uno. E in effetti il torneo di Sua Maestà incassa circa cinque miliardi dalle tv, mentre il nostro poco più di uno./nEd è evidente che se questo divario tra l’Inghilterra con gli altri tornei della Big5 (Germania, Spagna, Italia e Francia) è già notevole, lo è significativamente di più se si considera il gap tra la lega di Sua Maestà e i campionati europei non appartenenti alle Big5. Tornei come quello portoghese, olandese, serbo, scozzese vantano al loro interno club con un numero di tifosi significativo e che hanno Coppe dei Campioni in bacheca – tra questi Benfica, Porto, Ajax, Feyenoord, PSV, Stella Rossa, Celtic Glasgow – ma le ambizioni di queste società per conquistare il vertice del calcio europeo sono obbligatoriamente minate dallo scarso appeal del loro campionato e quindi dalle limitate entrate da diritti televisivi./nE nello stesso quadro si potrebbero includere (anche se non hanno mai alzato la coppa più prestigiosa) club come Sporting Lisbona, i Rangers, il Partizan Belgrado, i belgi dell’Anderlecht o ancora i maggiori club scandinavi e dell’Est Europa./nSeguendo questa linea, non è nemmeno un caso che nessuna squadra di questi campionati si sia più laureata campione d’Europa (ad eccezione del Porto di Josè Mourinho nel 2004) negli anni successivi alla sentenza Bosman (1995), che ha imposto alle federazioni appartenenti all’Unione Europea di considerare come autoctoni anche i giocatori degli altri Paesi UE. Come se, sintanto che le federazioni più ricche ponevano un limite al numeri degli stranieri per squadra, i club dei tornei minori magari vendevano il pezzo più pregiato all’estero ma non venivano completamente saccheggiati perché i posti a disposizione nei club dei tornei più importanti erano limitati./nQuindi questi stessi club dei campionati minori potevano competere anche per gli allori più importanti. Quando invece la sentenza Bosman ha liberalizzato il mercato UE, i grandi club dei tornei minori sono diventati nei fatti delle macchine per lanciare i giovani da vendere all’estero ottenendo grandi plusvalenze. un po’ come i grandi club latinoamericani./nEd è proprio in questa zona grigia di malcontento che A22, che comunque ha sempre l’appoggio di Madrid e Barcellona (e quantomeno sulla carta anche della Juventus) pensa di potere fare proseliti per lanciare il nuovo progetto Superlega./nAttenzione però, fa notare un addetto ai lavori, non è nemmeno detto che questa offensiva si limiti ai Paesi minori. Perché se è vero che al momento la Premier League ha scavato un solco incolmabile per i campionati minori, non è nemmeno da escludere che se il torneo inglese dovesse continuare con questa forza commerciale il divario aumenti e possa diventare insuperabile anche con Francia, Germania e Italia creando nei fatti dei club scontenti anche in questi Paesi./nLa UEFA da parte sua sembra avere imparato la lezione del tentato “golpe” del 2021 quando venne annunciata la Superlega, e già dalla prossima stagione varerà la nuova Champions League con il modello svizzero./nPerché cambiare? Secondo quanto spiegato da Giorgio Marchetti, vice segretario generale dell’UEFA in un evento a Milano ci sono diversi motivi:/nInsomma, l’UEFA sembra avere capito la necessità di proposte per migliorare il prodotto e solo il tempo dirà se il modello svizzero toglierà i mal di pancia ancora presenti in molti club europei oppure no.",
      "date": "Sab, 2 Mar 2024",
      "url": "https://www.calcioefinanza.it/2024/03/02/football-affairs-offensiva-superlega/",
      "author": "LUCIANO MONDELLINI",
      "imgLink": "https://www.calcioefinanza.it/wp-content/uploads/2023/12/ceferin-1.webp"
    },
    {
      "id": "0.446242791305638",
      "title": "Inter, per Zhang scudetto e addio? I nodi tra Oaktree, debiti e futuro",
      "excerpt": "Il club nerazzurro lanciato verso il 20° scudetto che varrebbe la seconda stella: non mancano però le nubi sul fronte societario.",
      "body": "La stagione che sta per chiudersi sarà segnata con il circoletto rosso nella storia plurivittoriosa dell’Inter. I nerazzurri, con tutta probabilità, vinceranno il loro 20° scudetto e quindi dalla prossima stagione potranno cucirsi sulla propria maglia la seconda stella, traguardo sinora ottenuto (e superato) soltanto dalla Juventus. Non solo, ma con i punti ottenuti quest’anno nel cammino di Champions League la società milanese si è già guadagnata il pass per il nuovo Mondiale per Club voluto dalla FIFA, che si disputerà nel 2025 negli Stati Uniti (unica italiana insieme alla Juventus) e che sicuramente darà ulteriore lustro al brand nerazzurro./nInoltre, ma certo non meno importante, lo scudetto 2023/24 andrebbe a coronare un quinquennio che ha visto l’Inter tornare ai primi posti non solo del calcio italiano ma anche di quello internazionale. Infatti dopo essersi qualificato per la Champions League 2018/19 dopo sei stagioni di assenza, il club ha ottenuto questi risultati nel quinquennio:/n/nIl primo merito di questa rinascimento nerazzurro va ovviamente alla famiglia Zhang, che ha acquisito l’Inter nel 2016 dall’uomo d’affari indonesiano Erick Thohir per complessivi circa 128 milioni di euro (oltre a 142 milioni di aumento di capitale) iniettando in questi anni qualcosa come 800 milioni nel club. Al di là dei giocatori sbarcati ad Appiano Gentile, probabilmente il miglior acquisto della gestione Zhang è stato Giuseppe Marotta, che è approdato in Viale della Liberazione nel dicembre 2018 come amministratore delegato dell’area sport. Non a caso è con l’arrivo del manager che l’Inter ha inanellato i successi sportivi di cui sopra./nIn particolare Marotta e il suo team sono stati bravissimi quando, dal 2020 in poi, si è verificata una stretta agli investimenti da parte della proprietà. Il top management interista, composto anche dall’amministratore delegato corporate Alessandro Antonello e dal direttore sportivo Piero Ausilio ha infatti saputo fare di necessità virtù, coniugando la sopra citata competitività sportiva con una superiore attenzione ai conti./nSe è vero infatti che gli ultimi bilanci dell’Inter mettono ancora i brividi per quanto concerne le perdite (al 30 giugno 2023 rosso da 85 milioni), è altrettanto vero che dal 2021 in poi questi risultati di esercizio negativi sono andati calando continuamente in virtù di una politica di mercato volta ai proventi da plusvalenze e all’abbassamento del monte ingaggi./nSi pensi per esempio che l’ultima sessione di mercato estiva ha visto lasciare il nerazzurro giocatori tra gli altri del calibro di Lukaku, Brozovic, Onana, Skriniar e Dzeko. Questo ha significato un impatto a bilancio positivo per circa 185 milioni sul bilancio 2023/24 nonostante il tesseramento di calciatori come Thuram, Pavard, Bisseck, Sommer e Arnautovic, che hanno contribuito non poco alla probabilissima conquista del 20° scudetto./nÈ evidente che questo gioco di equlibrismo tra comptitività sportiva e abbattimento dei costi sia non semplice da eseguire e, soprattutto, difficilemente ripetibile negli anni a ogni stagione. Anche se sinora all’Inter, proprio per la bravura tecnica di cui sopra, sembra sempre aver avuto successo./nIn ogni modo, proseguendo su questo solco, l’Inter ha potuto annunciare in settimana che la semestrale al 31 dicembre 2023 ha chiuso in utile, per 22,3 milioni. Un evento probabilmente mai successo negli ultimi decenni in casa nerazzurra. Questo non significa che l’intero bilancio della stagione in corso chiuderà in attivo, visto che nella prima metà dell’anno se da un lato sono stati contabilizzati più o meno la metà dei costi, dall’altro sono stati inseriti invece la gran parte delle entrate, soprattutto le plusvalenze di mercato e gli introiti da Champions League./nInfatti come ha spiegato la nota ufficiale, l’utile al 31 dicembre 2023 (rispetto alla perdita netta di 63,5 milioni di un anno fa) è stato «trainato da un aumento dei ricavi, pari a 265,4 milioni, in crescita del 34,6% ovvero di 91,8 milioni rispetto allo stesso periodo di riferimento, accompagnato da una sostanziale stabilizzazione dei costi. L’incremento in particolare è stato guidato dall’aumento delle operazioni di mercato della sessione estiva 2023, pari a 41,7 milioni. Sono, inoltre, cresciuti i valori dei diritti audiovisivi e dei ricavi da matchday per un totale di 29,4 milioni. A completare il quadro l’aumento del valore dei ricavi da sponsorizzazione, generati principalmente dal rinnovo con lo sponsor tecnico Nike e con il Jersey Sponsor Paramount+, e dalla divisione retail & licensing del Club»./nIn questo quadro è interessante notare come se si guarda al bilancio della gestione caratteristica, ovvero all’andamento della gestione del club in senso stretto (e quindi depurato tra le altre voci anche dalla spesa per interessi sui debito), il bilancio interista alla fine della stagione in corso potrebbe addirittura arrivare al pareggio. Invece proprio la spesa per interessi, circa 40 milioni l’anno su un debito finanziario di 410 milioni al 30 giugno scorso zavorra i conti./nInfatti come è ormai noto il vero punto debole se non debolissimo della gestione Zhang è l’indebitamento, che al 30 giugno 2023 era pari a 807 milioni lordi con una posizione finanziaria netta negativa per circa 310 milioni. Un ammontare che ora dovrebbe essere in calo intorno ai 700 milioni lordi dopo la conversione in capitale di circa 98 milioni di debiti verso la proprietà, legati ai vari finanziamenti arrivati dagli Zhang negli ultimi anni./nIl pesante indebitamento porta con sé due effetti principali:/nPrima di proseguire però è bene chiarire una questione: una società non viene dichiarata fallita sin tanto che non sia un Tribunale a stabilirlo, per un mancato adempimento nei confronti dei creditori, siano essi fornitori, dipendenti o soggetti finanziari. E questo con buona pace di quegli addetti ai lavori e non solo – siano essi presidenti di società di Serie A o semplici tifosi – che ogni tanto si lamentano di una competizione falsata in quanto ci sono club superindebitati che alterano gli equilibri./nI presidenti in particolare hanno delle armi concrete invece di parlare ai propri tifosi, per esempio avviando una battaglia politica per inasprire ulteriormente il limite al rapporto tra i debiti e i ricavi, che con l’ultima riforma varata dal Consiglio FIGC scenderà da 1,2 a 0,5. Però sin tanto che queste norme vengono rispettate l’Inter, per quanto sia azzardata la gestione economica della famiglia Zhang, ha sinora tutti i criteri per giocare sia in Italia che in Europa. E in questo quadro staremo a vedere quali saranno gli effetti appunto delle nuove norme in termini economici che la federazione sta per introdurre./nQuesto detto, però, è evidente che la situazione nerazzurra in termini economici non può non essere preoccupante. Non foss’altro perché il prossimo 20 maggio scade il prestito da 275 milioni che Oaktree aveva garantito agli Zhang nel maggio 2021. Il valore da ripagare, vista la struttura PIK, si aggirerà intorno ai 380 milioni di euro./nInoltre Calcio e Finanza ha svelato in settimana che la Corte d’Appello del Tribunale di Milano ha dato ragione ai creditori dello stesso Zhang in una causa per un altro finanziamento da 250 milioni di euro usati per operazioni legate a Suning. L’ammontare che nel frattempo è salito, interessi compresi, a 320 milioni circa non è stato ripagato in Cina alla China Construction Bank Asia (CCBA). Così nel luglio 2022 il Tribunale di Hong Kong aveva già emesso una sentenza a favore di CCBA, riconoscendo quindi come Zhang debba ripagare interamente il suo debito./nOra la Corte d’Appello di Milano ha deciso di riconoscere anche in Italia la sentenza di Hong Kong, decisione che in teoria apre al pegno suo beni italiano dello stesso Zhang e quindi anche sull’Inter. Anche se, essendo le quote del club nerazzurro già in pegno nell’operazione Oaktree, i creditori non potranno comunque rivalersi sulle azioni dell’Inter in mano al numero uno della società./nIn questo quadro non sorprende che Zhang vorrebbe rinegoziare il prestito a tutti i costi per tenersi una società che lui valuta un miliardo o più e che altrimenti perderebbe per soli 275 milioni. E per fare questo non esiterebbe ad accettare tassi di interesse su un nuovo prestito anche superiori al già esorbitante 12% che paga ora./nLa sua idea è quella di giungere almeno al Mondiale per Club 2025 e magari trovare una acquirente disposto a pagare la cifra da lui voluta sfruttando quella vetrina nel mercato più importante nel mondo. Oppure proseguire nella sua gestione come più volte viene dichiarato ufficialmente dal numero uno nerazzurro./nÈ evidente che per spiegare nei dettagli la situazione bisognerebbe vedere le carte del contratto che lega Oaktree a Zhang e siccome sinora nessuno ha potute leggere quelle carte (se non gli strettissimi entourage dei due contraenti) di qui al termine della scadenza del prestito molte voci si inseguiranno sul tema./nNelle ultime settimane è emersa per esempio l’indiscrezione secondo la quale Oaktree potrebbe valutare un riscadenziamento del prestito a patto che Zhang dia qualche tipo di garanzia su un eventuale rifinanziamento (ad esempio intanto pagando al fondo californiano la quota di interessi, pari a circa 100 milioni) oppure se si verificasse l’entrata di un possibile investitore. Ipotesi questa che poi potrebbe aprire a una crescita di quest’ultimo nel capitale sino a giungere nel giro di qualche anno a essere il nuovo socio principale./nDiverso è invece il discorso se ci fosse un acquirente vero e proprio interessato alla maggioranza del club. In questo caso però un interrogativo sarebbe legittimo: perché questo soggetto dovrebbe contattare Zhang che chiede più o meno un miliardo e non Oaktree che può diventare proprietaria dell’Inter per 380 milioni (ovverosia il valore del finanziamento più gli interessi)?/nIl fondo USA ha sempre spiegato di non voler prendersi in carico direttamente la gestione dell’Inter, tuttavia è evidente che qualora ne diventasse proprietario per un valore di 380 milioni, potrebbe vendere in poco tempo il club nerazzurro a un prezzo molto inferiore a quello che vorrebbe Zhang, guadagnandoci comunque moltissimo. Se per esempio lo vendesse per 600 milioni incasserebbe nello spazio di qualche mese un guadagno del 60% circa, un rendimento elevato che non può garantire nemmeno un investimento molto volatile e speculativo./nIn qualsiasi modo si chiuderà la vicenda, resta poi sullo sfondo un aspetto legato ai conti del club nerazzurro, in particolare sul fronte indebitamento che riguarda soprattutto i 415 milioni del bond in scadenza nel febbraio 2027. E una cosa è certa: per quanto possa essere veloce il percorso di risanamento contabile intrapreso, questo non sarà mai tanto veloce per giungere al pagamento dei debiti in tempo medi. A meno che di una operazione straordinaria a livello aziendale, presumibilmente un cambio di proprietà o una entrata di un socio molto ma molto solido./nInoltre, a peggiorare le cose è giunta la conferma che Marotta proprio nel 2027, ovvero alla scadenza dell’attuale contratto, lascerà l’Inter e in generale il calcio di Serie A per dedicarsi ai giovani. Già lo scorso ottobre infatti aveva spiegato come il club nerazzurro sarebbe stato la sua ultima squadra e nei giorni scorsi, dopo il rinnovo di contratto con l’Inter fino al 2027, ha ribadito che «quando terminerà il mio contratto mi occuperò solo dei giovani»./nQuindi in capo a qualche stagione la società non potrà più contare sull’artefice principale di quel sottilissimo equilibro che ha saputo coniugare un certo risanamento (quantomeno della gestione caratteristica del club) con una valida competitività sportiva grazie a un lavoro di vendita e acquisti di giocatori che non sempre dà gli esiti sperati e soprattutto che non tutti i manager sanno svolgere. Insomma l’addio di Marotta porrà una scadenza in più a quel modello di sopravvivenza che ha sorretto l’Inter sinora. E se il manager non verrà adeguatamente sostituito, il club potrebbe andare incontro a incertezze maggiori e valere sempre meno agli occhi di possibili acquirenti.",
      "date": "Sab, 30 Mar 2024",
      "url": "https://www.calcioefinanza.it/2024/03/30/football-affairs-zhang-inter-oaktree/",
      "author": "LUCIANO MONDELLINI",
      "imgLink": "https://www.calcioefinanza.it/wp-content/uploads/2023/12/zhang.webp"
    },
    {
      "id": "0.37585520058588406",
      "title": "Se il Tottenham incassa 7 milioni a partita dal nuovo stadio mentre Inter e Milan meno della metà",
      "excerpt": "L’impianto londinese, inaugurato nel 2019, si è trasformato in un “gigantesco bancomat” per gli Spurs: in Italia intanto i club sono alle prese con lungaggini burocratiche e problemi economici.",
      "body": "La notizia ha avuto l’effetto di smuovere le acque sempre impantanate nel nostro Paese sulla questione stadi: il nuovo impianto del Tottenham, inaugurato nel 2019, è diventato una vera e propria macchina da soldi per il club londinese. Il Tottenham Hotspur Stadium infatti porta circa 7 milioni di euro d’incasso a partita e questo al netto degli eventi non legati al calcio, come la boxe, le partite europee della NFL, la lega statunitense di football americano, e i concerti. Nei fatti diventando una fonte di entrate che pochi altri club al mondo possono vantare e non è un caso che il Tottenham abbia segnato incassi record nella scorsa stagione dallo stadio, per quanto questa non abbia impedito agli Spurs di chiudere il bilancio 2022/23 in perdita per circa 100 milioni./n/nIn un lungo articolo di The Athletic, in particolare è stato analizzato come il Tottenham riesca a generare incassi notevolissimi da uno stadio costato circa 1,5 miliardi di euro. Se il vecchio White Hart Lane portava circa 1,3 milioni di euro a partita in media, oggi, scrive il magazine USA, il nuovo Tottenham Hotspur Stadium è un “gigantesco bancomat” da 62.000 posti, che genera circa 7 milioni di euro di ricavi a partita e una fetta corposa di questi arriva dai vari bar e ristoranti all’interno dello stadio, che garantiscono circa 1,2 milioni di euro a partita anche nel post-gara, quando restano aperti a lungo./nInoltre, le partite di calcio, come si diceva, sono solo una parte, perché il Tottenham punta a riempirlo anche quando non giocano gli Spurs. La NFL paga per essere ospitata nello stadio londinese ed è prevista per il club inglese una percentuale dei milioni di sterline derivanti da cibo e bevande, che si stima siano tre volte maggiori rispetto ad una singola partita degli Spurs, oltre ad una percentuale sul merchandising. Poi anche rugby e boxe sono state protagoniste nell’impianto del Tottenham e soprattutto, c’è il tema dei concerti. Nel 2022 ha ospitato due serate ciascuna di Lady Gaga e Guns N’ Roses, e Beyoncé alla fine della scorsa stagione. Concerti che hanno portato ricavi per l’affitto, oltre ad una percentuale su merchandising, cibo e bevande per il Tottenham./nIl tutto senza dimenticare altre leve su cui il Tottenham può puntare, come il tema dei naming rights: il club è impegnato a trovare il partner giusto ma non è stato facile con la pandemia e la Brexit. Intanto, la scorsa settimana il Tottenham ha ottenuto l’approvazione per il nuovo hotel di 30 piani che verrà costruito accanto allo stadio./nInfine, ma non certo meno importante, il nuovo impianto ha avuto anche un impatto sull’area: secondo un rapporto di EY il Tottenham ha contribuito con un “valore aggiunto lordo di 344 milioni di sterline” all’area tri-borough nel 2021-22, portando 3.700 posti di lavoro. Con più eventi e più visitatori previsti, si prevede che questa cifra aumenterà a 585 milioni di sterline contribuiti nella stagione 2026-27./nSono cifre che evidentemente non possono non fare riflettere sulla situazione italiana, che vede solo pochissimi stadi moderni e di proprietà (in ordine alfabetico Atalanta, Juventus, Sassuolo e Udinese) e soprattutto vede le due città principali impelagate in un trattative annose e che non sembrano mai prendere un via decisivo: nella Capitale abbiamo ormai superato i dieci anni da quando James Pallotta presentò, nel marzo 2014, il primo piano per il nuovo stadio della Roma nell’area di Tor di Valle, mentre a Milano il balletto sui nuovo stadi di Inter e Milan dura ormai da quasi cinque anni. Per quel che concerne la Capitale, con l’acquisto dei giallorossi da parte di Dan Friedkin la scelta è stata quella di interrompere definitivamente i piani per lo stadio a Tor di Valle puntando sull’area di Pietratalata e vedremo se questa volta il nuovo stadio si costruirà. Mentre Lotito dice di voler valutare lo Stadio Flaminio per la sua Lazio./nA Milano invece la situazione appare, se possibile, più complessa. Inter e Milan dicono di avere due progetti separati per uno stadio di proprietà: i nerazzurri a Rozzano e i rossoneri a San Donato. Con questi ultimi che, a dire il vero, sembrano molto più avanti avendo acquistato i terreni sui cui eventualmente edificare l’impianto./nNello stesso tempo però entrambe le società non disdegnano di osservare con interesse al nuovo progetto per San Siro che la società di infrastrutture WeBuild sta preparando. «Ho sentito e apprezzo le parole di pragmatismo di Gerry Cardinale. La cosa positiva è che Inter e Milan hanno mandato a WeBuild le loro necessità e ce l’hanno comunicato formalmente, in maniera tale che WeBuild le possa considerare nella costruzione del progetto. Quindi io sospendo ottimismo o pessimismo in attesa di giugno (quando si avrà lo studio di fattibilità di WeBuild, ndr)», ha spiegato il sindaco di Milano Giuseppe Sala confermando come l’ipotesi San Siro sia ancora molto presente sui tavoli delle negoziazioni di entrambe le società./nLa tesi dei due club, infatti, è che le entrate che i nuovi impianti assicurerebbero alle casse societarie offrirebbero loro quel plus che gli consentirebbe di tornare a competere come favorite anche in campo europeo, e non solo come outsider come è successo nella passata stagione./nStando ai numeri la tesi non pare fuori luogo. Nel 2022/23 Inter e Milan (si veda tabella sottostante) hanno incassano rispettivamente 79 e quasi 73 milioni dal proprio stadio, per una media di 2,8 milioni a partita (la Juventus ha uno stadio molto più piccolo di San Siro e questo può spiegare l’incasso inferiore). Quel che è certo è che si nota una differenza notevole con i 7 milioni assicurati ogni partita dal nuovo stadio del Tottenham, visto che quanto incassato dalle milanesi è meno della metà di quanto introita il club londinese./n/nQuesto detto, è vero che Milano non è Londra. Nel senso che se il capoluogo lombardo è il centro economico/finanziario italiano, la capitale inglese ne è il punto nevralgico europeo con tutto quello che comporta per gli incassi da corporate hospitality. Inoltre il costo della vita nella megalopoli sul Tamigi è superiore e quindi ne consegue che anche il prezzo delle bevande e dei servizi serviti allo stadio del Tottenham è più elevato di quelli che eventualmente sarebbero venduti nei nuovi stadi a Milano./nCiò non toglie però che la differenza di incasso è notevole. E quindi è ipotizzabile che un nuovo impianto, ideato apposta per ottimizzare gli incassi, darebbe un boost notevole alle entrate e quindi alle ambizioni delle due squadre milanesi. Non solo, ma non ci sono nemmeno dubbi sul fatto che un nuovo impianto di proprietà consoliderebbe i due club da un punto di vista patrimoniale./nInsomma a poter pagare la struttura l’investimento, più o meno si parla di 1,2 miliardi, sarebbe senza dubbio un affare. Ma il punto è proprio questo: bisogna avere i soldi per costruirlo./nEntrando nello specifico, va notato che in teoria sia il nuovo stadio dell’Inter sia quello del Milan, così come nel progetto iniziale del nuovo San Siro nella stessa area dell’attuale, sarebbero in project financing e si pagherebbero di fatto da soli con gli introiti che lo stadio garantirebbe nel corso degli anni. La cosa se da una parte limiterebbe la possibilità di spendere questi incassi sul mercato, dall’altra non pone grandi ostacoli economici affinché una società parta e si costruisca il proprio stadio, magari fuori città evitando i passaggi burocratici che sinora hanno stoppato qualsiasi iniziativa./nNonostante questo però e malgrado i proclami sui nuovi stadi separati da entrambe le parti si continua a strizzare l’occhio all’ipotesi San Siro stando molto attenti al piano di fattibilità che sta stilando la società di costruzioni WeBuild presenterà. La verità probabilmente è che il costo di un nuovo impianto (più o meno un miliardo) preoccupa non poco le due proprietà./nQuella dell’Inter in primo luogo perché tra non molto, ovverosia il prossimo 20 maggio, scade il prestito con Oaktree e l’assetto proprietario potrebbe non essere più lo stesso con la conseguenza che l’intero universo nerazzurro potrebbe cambiare direzione o strategia nell’arco di qualche anno (della questione se ne è ampiamento parlato nell’editoriale di settimana scorsa)./nMa anche quella del Milan sembra essere più aperta di quanto non fosse prima. Se a Bloomberg il numero uno di RedBird Gerald “Gerry” Cardinale ha spiegato di volere un nuovo stadio «sullo stile americano, con 70.000 posti a sedere. Porteremo la musica a Milano e un campus di intrattenimento per Milano, davvero legato alla squadra». Pochi giorni prima aveva anche spiegato a Fortune: «Se lo stadio non si farà, rimarremo a San Siro». Parole che gli sono valse l’apprezzamento per pragmatismo del sindaco Sala. E per quanto concerne l’ammontare monstre della spesa per l’investimento va notato anche che nell’intervista a Calcio e Finanza lo stesso businessman newyorchese aveva prima aperto a una possibilità di uno stadio congiunto con l’Inter a San Donato e poi aveva spiegato la possibilità di trovare dei soci di minoranza nei Paesi del Golfo./nInvece il presidente Paolo Scaroni dal canto suo non aveva mai precluso la porta all’ipotesi San Siro. E tanto meno sembra non chiudere ora visto che il nuovo progetto sarà targato WeBuild, il cui General Manager è l’ex componente del cda milanista Massimo Ferrari./nVa notato per altro che l’ipotesi San Siro non è necessariamente in contrasto con la strategia di Cardinale. L’uomo d’affari statunitense ha spiegato più volte di avere un progetto di medio-lungo periodo sul Milan. Ciò detto, è evidente che un fondo, per sua natura, prima o poi dovrà uscire dall’investimento. In questo quadro è ovvio che se al momento dell’uscita il club rossonero avrà uno stadio di proprietà la società varrà molto di più di quanto possa essere prezzata ora. Nello stesso tempo però bisognerà vedere di quanti soldi e quanto tempo (e quindi capitale immobilizzato) questa nuova operazione avrà necessità. E non è detto che nell’analisi tra costi e benefici la soluzione low cost del nuovo San Siro targato WeBuild potrebbe essere la più conveniente per entrambe le società./nAnche perché in linea puramente teorica la permanenza a San Siro non esclude, nel caso giungessero nuovi soldi nei due club o nuovi proprietari, di portare avanti su una o sull’altra sponda nel medio-lungo termine il progetto nuovo stadio in solitario.",
      "date": "Sab, 6 Apr 2024",
      "url": "https://www.calcioefinanza.it/2024/04/06/football-affairs-incasso-stadio-tottenham/",
      "author": "LUCIANO MONDELLINI",
      "imgLink": "https://www.calcioefinanza.it/wp-content/uploads/2023/03/tottenham-hotspur-v-sporting-cp-group-d-uefa-champions-league.webp"
    },
    {
      "id": "0.9528290766484007",
      "title": "Il convitato di pietra nel dibattito su San Siro: decenni di mancata politica sportiva a Milano",
      "excerpt": "Nonostante sia la capitale economica, il capoluogo lombardo resta molti passi indietro dal punto di vista infrastrutturale per lo sport. E nemmeno le Olimpiadi 2026 potrebbero risolvere il problema.",
      "body": "Nell’annosa questione del nuovo stadio di Milano c’è un convitato di pietra, un non detto sul quale una metropoli ambiziosa come quella lombarda dovrebbe interrogarsi: ovvero i decenni di carenza di una politica infrastrutturale sportiva nella città./nSi provi ad immaginare se per esempio Milano avesse avuto uno stadio, magari per gli eventi di atletica, in cui Inter e Milan si sarebbero potute trasferire mentre sullo stesso spazio in cui vi è ora San Siro si procedeva alla sua modernizzazione. Probabilmente si sarebbero evitati molti problemi agli abitanti del quartiere – visto che non si sarebbe utilizzato nuovo suolo – e quindi molti comitati del no non avrebbero avuto modo di esistere. Nello stesso tempo le due squadre non avrebbero manifestato l’interesse ad andare oltre i confini cittadini per sfuggire ai problemi burocratici del capoluogo. Infine il Comune avrebbe avuto molti meno problemi nell’affrontare una opinione pubblica che sul tema è quantomeno divisa./n/nD’altronde è esattamente quello che sta facendo il Barcellona in questa stagione con la squadra di Xavi che gioca allo stadio olimpico del Montjuic mentre la società sta modernizzando il Camp Nou. Ed è quello che ha fatto il Tottenham Hotspur nel 2017/18 e nel 2018/19 giocando quella stagione a Wembley mentre stava costruendo il nuovo Tottenham Hotspur Stadium, gioiello da 7 milioni di incasso a partita, nell’area del vecchio White Hart lane./nOppure per non andare sempre all’estero quello che fecero Roma e Lazio sul tramonto degli anni ’80 giocavano al Flaminio nel momento in cui l’Olimpico era in fase di modernizzazione per i Mondiali di Italia ’90./nLa considerazione emerge da un discorso pronunciato qualche anno orsono dal presidente del Coni Giovanni Malagò, in occasione di uno dei primi incontri pubblici per lanciare la candidatura di Milano-Cortina 2026. Il numero uno dello sport italiano infatti fece notare come non ci sia nessuna città italiana, a parte Roma che può contare sull’eredità delle Olimpiadi estive del 1960, che possa offrire una infrastruttura sportiva adeguata. Nemmeno appunto Milano, che nella storia del nostro Paese, è per numero di abitanti del proprio bacino di utenza e per importanza economica, l’“altra capitale” italiana./nNel particolare Malagò spiegava che, da romano, vedeva con dispiacere come soltanto la Capitale possieda, complice l’eredità delle Olimpiadi del 1960, infrastrutture sportive che le consentono di avere grandi appuntamenti fissi ogni anno e tra questi citava per esempio il torneo internazionale Settecolli allo stadio del nuoto del Foro Italico, gli Internazionali d’Italia di tennis e il Concorso ippico di Piazza di Siena./nA Milano invece, continuava Malagò, i grandi appuntamenti sportivi sono praticamente da sempre legati ai percorsi in campo europeo ed italiano delle due squadre di calcio e di quella di basket. Invece non ci sono scadenze fisse come nella Capitale. Di qui, concludeva, la necessità di sostenere la candidatura olimpica di Milano-Cortina 2026./nIn effetti nell’impiantistica sportiva Milano nella storia è stata guidata dalle necessità delle proprie squadre di punta più che da scelte politiche. Non ha torto il presidente del Milan Paolo Scaroni quando dice che San Siro, per quanto bello, è uno stadio mitico per i successi delle due squadre milanesi. Nello stesso tempo non si va lontano dal vero quando si sostiene che i vari palazzi dello sport che si sono succeduti in città sono sorti per le esigenze crescenti dell’Olimpia di basket e di chi organizzava concerti di inverno: prima il Palalido (oggi Allianz Cloud), poi il palazzone di San Siro (crollato per la nevicata record del 1985), il PalaSharp di Lampugnano (oggi praticamente in disuso) e infine il Forum ad Assago./nInsomma tutti impianti dettati dalle esigenze contingenti più da una strategia di visione di fare della città un vero centro d’élite per gli sport con tutti i benefici che ne consegue (secondo l’Osservatorio sullo Sport System di Banca Ifis per esempio per ogni singolo euro investito sullo sport si ha un beneficio economico di 3,3 euro). Non a caso ad oggi la città non dispone né di uno stadio dove ospitare i grandi eventi di atletica o di tennis all’aperto né tantomeno di uno stadio del nuoto./nA dire il vero agli inizi degli anni ’90, all’apice dell’euforia di quegli anni della “Milano da bere”, proprio per dotare la città di grandi infrastrutture sportive si era ventilata l’ipotesi di una candidatura del capoluogo lombardo per una possibile edizione estiva delle Olimpiadi nel 2000 e si valutava il nome di Massimo Moratti, allora non ancora proprietario dell’Inter (l’avrebbe acquistata a metà anni ’90), come presidente del comitato organizzatore./nPoi venne allo scoperto il tarlo di Tangentopoli e l’impiantistica, quella sportiva e non solo, in Italia si bloccò sino almeno alle Olimpiadi invernali di Torino 2006 (e qui non è il caso né il luogo di analizzare se sia stato un bene o no)./nSi dirà, meno male che non vi è stata quella politica di impiantistica visto le tangenti che governavano gli appalti in quell’epoca. Anche perché c’era il pericolo di costruire cattedrali nel deserto inutili, visto come sono conciati ora impianti in disuso come il Flaminio o lo Stadio del nuoto di Roma (per intenderci quello ideato da Calatrava a Tor Vergata, non quello al Foro Italico) o il palazzo dello sport di Lampugnano a Milano. Non solo, ma si dirà anche: ma come il comune di Milano è spaventato all’idea che Inter e Milan lascino San Siro perché non saprebbe cosa farsene dell’impianto e ci si lamenta pure che non ci sia uno stadio olimpico in città?/nConsiderazioni assolutamente legittime e che hanno una loro base, però, come si diceva all’inizio, intanto se davvero ci fosse uno stadio per l’atletica nel capoluogo lombardo molte polemiche sul nuovo San Siro non ci sarebbero state./nPer quanto concerne la questione tangenti è evidente che sia un tema legato al malaffare in generale e non agli impianti sportivi in se stessi. Questo detto però è altrettanto palese che non è possibile pensare di non realizzare nulla perché c’è il pericolo di infiltrazioni illegali./nInfine, c’è probabilmente la questione più importante, ovvero i siccitati benefici economici legati a investire nello sport evidenziati dall’Osservatorio di Banca Ifis, a patto però che si abbiano delle idee. Ed è questo il punto perché va anche sottolineato come la sovrabbondanza di impianti sportivi sembra essere in Europa occidentale un minus quasi soltanto in Italia./nA Wembley per esempio, ogni anno si giocano soltanto le partite delle nazionali inglesi di calcio oltre che le semifinali e le finali delle coppe nazionali, eppure nessuno si lamenta della sua edificazione e modernizzazione. La Football Association, che ne è proprietaria, si adopera per attrarre nell’impianto di Londra il maggior numero di eventi internazionali (quest’anno la finale di Champions League per esempio) oltre che numerosi eventi corporate (ad esempio si affittano a varie società la possibilità di giocare in quello stadio una partita tra dipendenti) per poter sostenere i costi. Tant’è che nella capitale inglese, dove ci sono oltre una decina di club di calcio nelle serie professionistiche, ognuno con il suo stadio, non si è esitato a costruire per l’inizio del secolo quella che è ora la O2 Arena sul Tamigi, proprio per la sete di eventi che la città ha./nMa anche uscendo da una capitale del mondo come Londra, si può osservare quanto avviene a Glasgow dove Hampden Park praticamente ha la sicurezza di ospitare soltanto le partite della selezioni scozzesi di calcio e delle coppe nazionali. Per uscire dalla Gran Bretagna si pensi anche al succitato Montjuic che solo quando Barcellona ed Espanyol hanno deciso di modernizzare i propri stadi ha usufruito di un inquilino permanente (sebbene temporaneo). O ancora a La Cartuja, il terzo stadio di Siviglia dove non gioca né il Siviglia né il Betis e che da qualche anno a questa a parte vive di concerti e dell’ospitare le finale della Coppa di Spagna./nInsomma sembra essere più una questione di mancanza di idee e non di possibilità. D’altronde non è un caso se la società ASM Global, forse non casualmente straniera, ha presentato una possibilità di sfruttamento di San Siro qualora le due squadre lasciassero veramente l’impianto. In particolare, le ipotesi studiate riguardano ad esempio la possibilità di realizzare una copertura dello stadio per poter organizzare concerti per tutto l’anno, non solo in estate, inoltre con una modernizzazione del prato con una tecnologia che permetta un uso alternato della superficie dell’impianto tra concerti, rugby, opere liriche e altri tipi di eventi, oltre ad un miglioramento di tutti i servizi pensati per il pubblico./nIn questo quadro va notato che le Olimpiadi invernali di Milano-Cortina 2026 lasceranno alla città impianti “ritoccati” come San Siro e il Forum di Assago (visto che entrambi andranno ammodernati, anche in maniera minima, per ospitare rispettivamente la cerimonia d’apertura e il pattinaggio di figura e short track), mentre per il pattinaggio di velocità e una parte del torneo di hockey sul ghiaccio sarà utilizzata la fiera di Rho. L’unico impianto nuovo sarà il PalaItalia a Santa Giulia, che ospiterà le altre gare di hockey sul ghiaccio./nE se il villaggio olimpico di Porta Romana sarà destinato in parte a uno studentato, in parte all’housing sociale e 10mila m² a servizi privati (su un totale dell’area di 60mila m²), sarà interessante vedere cosa ne sarà del palazetto di Santa Giulia. Insomma se si avranno idee o no, visto che finora si è parlato genericamente del fatto che dopo le Olimpiadi sarà riconvertito  per ospitare sport vari (dal tennis alla pallavolo) ma anche concerti.",
      "date": "Dom, 14 Apr 2024",
      "url": "https://www.calcioefinanza.it/2024/04/14/football-affairs-san-siro-mancata-politica-sportiva-milano/",
      "author": "LUCIANO MONDELLINI",
      "imgLink": "https://www.calcioefinanza.it/wp-content/uploads/2024/02/sala.webp"
    },
    {
      "id": "0.5585864130963314",
      "title": "Quinto posto Champions grande traguardo, ma l’anno prossimo sarà più complicato",
      "excerpt": "Avere più del 50% di squadre in Champions per un torneo come la Serie A potrebbe rivelarsi un grosso limite: ecco perché.",
      "body": "La conquista del quinto posto in Champions League è un traguardo straordinario per il calcio italiano, che in molte narrazioni viene dipinto ormai come non più protagonista del proscenio internazionale. Alla vigilia delle semifinali infatti il nostro movimento si presenta con tre squadre ancora in lizza in due delle tre grandi competizioni europee – Atalanta, Fiorentina e Roma – sulle sette che avevano iniziato la campagna continentale, visto che a quelle succitate vanno aggiunte Lazio, Inter, Milan Napoli./nSoltanto la Germania ha fatto meglio avendo due squadre nelle semifinali di Champions League (Bayern Monaco e Borussia Dortmund) e una in Europa League, il Bayer Leverkusen. L’Inghilterra invece ha vissuto una debacle: dal 2014/15 la Premier League non ha alcuna sua squadra tra le semifinaliste di Champions ed Europa League, con la sola Aston Villa in Conference League a tenere alta la bandiera inglese./n/nQuesto detto, è necessario analizzare nel profondo questo successo italiano per capire meglio da dove parte. In primo luogo per capire bene le cose però bisogna spiegare nel dettaglio il meccanismo con cui queste classifiche vengono stilante dalla UEFA. I coefficienti stagionali dei club per federazioni si basano sui risultati dei club di ogni singolo Paese nelle coppe europee: vengono assegnati punti e bonus in base a risultati, piazzamenti nei gironi e superamento dei vari turni. Il coefficiente per Paese viene poi calcolato con una media, ovverosia dividendo il totale dei punti ottenuti per il numero dei club della singola nazione partecipante alle coppe europee. Per fare un esempio pratico, attraverso i risultati finora i club italiani hanno conquistato 136 punti, che diviso per 7 (il numero di squadre italiane) portano a 19.428 punti, che il punteggio in classifica che ha portato alla conquista del quinto posto in Champions per la prossima stagione./nIn questo quadro è evidente come il successo della Serie A di questa stagione derivi soprattutto dai punti ottenuti dai nostri club in Europa League e Conference League. Al momento infatti i dati computati da Calcio e Finanza indicano che le quattro squadre (su sette) che hanno inizialmente iniziato la massima competizione europea hanno portato alla causa della Seria A appeno poco più della metà dei punti ottenuti sinora. Una percentuale nettamente inferiore, tra i grandi quattro campionati europei, a quelle di Spagna (oltre l’80%) e Germania (quasi il 60%) e superiore soltanto a quella dell’Inghilterra (47%) che quest’anno ha vissuto in Champions League una stagione da tregenda con Newcastle e Manchester United eliminate come ultime nei propri gironi e quindi nemmeno scese in Europa League. Non solo,/n/nSoltanto l’Inghilterra, come si accennava, ha una percentuale inferiore all’Italia di punti ottenuti dalla Champions League e questo perché è stata zavorrata pesantemente dalle pessime prestazioni di Newcastle e Manchester United. Questi due club terminando quarti nella fase a gironi hanno portato poco alla causa della Premier League e non avendo ottenuto una posizione valida per scendere in Europa League non hanno nemmeno portato alcun nuovo punto come per esempio è stato il caso del Milan per la Serie A./n/nLa Spagna invece ha oltre l’80% dei punti ottenuto dalla competizione più prestigiosa con il Real Madrid che potrebbe ulteriormente incrementare questa percentuale./n/nE lo stesso vale per la Germania dove Bayern Monaco e Borussia Dortmund sono ancora in grado di portare punti alla causa della Bundesliga così come il Bayer Leverkusen in Europa League./n/nL’Italia d’altronde dopo l’exploit dell’anno scorso, già nei quarti di finale non aveva più nessuna squadra ancora in lizza nella competizione più prestigiosa proseguendo la situazione preoccupante delle annate precedenti, come si era evidenziato in un precedente appuntamento di questo editoriale./n/nUn tendenza sin troppo chiara per non essere significativa e che nell’euforia di questi giorni per l’ottenimento del quinto posto in Champions non deve fare dimenticare che portare tante squadre in Champions potrebbe anche avere un effetto negativo, specialmente se, come nel caso dell’Italia, la gran parte dei punti derivano dalle competizioni minori./nPer spiegarsi meglio, consideriamo ora lo scenario attuale (senza contare cioè che un eventuale successo di Atalanta o Roma in Europa League o della Fiorentina in Conference potrebbe aumenterà ulteriormente il numero di squadre della Serie A nelle coppe): quindi nello scenario di ora l’Italia avrebbe cinque squadre in Champions League, due in Europa League e una in Conference per un totale di otto partecipanti./nVa notato inoltre che con l’introduzione della nuova Champions League (con il modello svizzero) dall’anno prossimo non ci sarà più la possibilità di essere ripescati nelle competizioni inferiore per le squadre eliminate nella prima fase, né dalla Champions in Europa League e né tantomeno dalla Europa alla Conference League. Quello che invece continuerà a essere valido è la norma per cui i punti ottenuti da ciascuna nazione devono essere divisi per il numero di squadre che quel campionato ha presentato ai nastri di partenza delle competizioni europee./nIn questo quadro è evidente che avere più del 50% di squadre in Champions League per un torneo come la Serie A che negli ultimi anni non ha ottenuto molti punti nella massima competizione europea, potrebbe essere un grosso limite per chi pensa che il quinto posto possa diventare una splendida abitudine per le squadre italiane. Nello scenario attuale infatti i punti dovrebbero essere divisi per otto ma con cinque club impegnati nella competizione più prestigiosa e per questo con avversari più complicati./nSi pensi per esempio che in questa stagione l’Union Berlino classificandosi ultima nel proprio girone di Champions ha ottenuto solo sei punti per la causa tedesca ma nel contempo continua a zavorrare la performance del suo campionato perché è ancora computata nel numero di squadre per cui dividere i punti. Lo steso dicasi per Newcastle e Manchester United per la Premier League./nAttenzione, non si vuole dire che quasi non bisogna essere contenti per l’ottenimento del quito posto. Anzi il contrario. Però è bene convincersi sin da subito che non sarà una abitudine e che non sarà sempre così semplice avere cinque squadre in Champions League./nNel frattempo, però, senza allungare troppo lo sguardo, il grande traguardo ottenuto ha sicuramente dei vincitori. In primo luogo chi tra Roma, Atalanta e Bologna usufruirà di questa opzione mediante il campionato (sempre che nerazzurri o giallorossi non liberino altri posti alzando l’Europa League nel cielo di Dublino) e poi il campionato italiano nel suo insieme e la Lega Serie A./nIn seconda istanza tra i grandi vincitori vi sono le città che grazie alla partecipazione della propria squadra alla Champions League ospiteranno migliaia di tifosi esteri con l’indotto che ne consegue per bar, ristoranti e hotel. Si noti inoltre che l’anno prossimo il numero minimo di partite che una squadra giocherà in casa sarà pari a quattro e non più tre./nInfine, ma non è un particolare da poco, chi ha investito sulle italiane in Champions League. In primo luogo le emittenti televisive come Amazon Prime e in particolar modo Sky. Se infatti la prima proseguirà nel suo impegno trasmettendo una partita il mercoledì, la società di Comcast nella sua nuova intesa con l’UEFA, pagata oltre 200 milioni per le prossime tre stagioni, potrà trasmettere in esclusiva 185 partite su un totale di 203 annue, mentre per quanto riguarda il triennio 2021/2024 Sky non aveva di fatto l’esclusiva di nessuna gara, considerando che condivideva con Mediaset 121 delle 138 partite stagionali.",
      "date": "Sab, 20 Apr 2024",
      "url": "https://www.calcioefinanza.it/2024/04/20/football-affairs-quinto-posto-champions/",
      "author": "LUCIANO MONDELLINI",
      "imgLink": "https://www.calcioefinanza.it/wp-content/uploads/2024/04/as-roma-v-bologna-fc-serie-a-tim.webp"
    },
    {
      "id": "0.4105190759204761",
      "title": "Intervista a Francesco Calvo: «Sponsor di maglia, Mondiale per Club e DNA Exor: la strategia per la nuova Juventus»",
      "excerpt": "Intervista al Managing Director Revenue & Football Development del club bianconero: «Estremamente importante qualificarci al Mondiale per Club per il futuro. Sullo sponsor stiamo lavorando: per noi è una sfida importante».",
      "body": "«Noi il Manchester United italiano? Magari sono loro la Juventus inglese». Dal cuore dell’Allianz Stadium, la Sala Giovanni e Umberto Agnelli che dà direttamente sulla tribuna d’onore, Francesco Calvo, Managing Director Revenue & Football Development della Juventus, ha parlato in esclusiva a Calcio e Finanza svelando nei dettagli i piani e le strategie del club bianconero./nLa cornice è infatti quella dello Juventus Business Forum, evento che il 20 marzo ha visto protagoniste nell’impianto torinese oltre 200 tra Partner e titolari di abbonamenti Juventus Premium Club tra il migliaio di aziende legate al club, con oltre 400 i professionisti presenti, e più di mille gli incontri one-to one, in una giornata di confronto e networking tra alcuni dei principali stakeholder bianconeri./nA fare gli onori di casa nella mattinata era stato l’amministratore delegato bianconero Maurizio Scanavino, invece Calvo, che occupa una linea dirigenziale sotto quella dello stesso Scanavino, ha inaugurato la sessione pomeridiana con l’intervista a Calcio e Finanza. Una chiacchierata ad ampio spazio nella quale il manager, tornato alla Juventus nel 2022 dopo una prima esperienza conclusasi nel 2015 e dopo incarichi dirigenziali prima al Barcellona e poi alla Roma, ha messo nel mirino tutti gli aspetti più importanti della politica commerciale bianconera. Passando con disinvoltura dal parlare di Intelligenza Artificiale ai temi più prettamente calcistici, oltre ovviamente alle questioni strategiche per il club bianconero, tra le quali la qualificazione al nuovo Mondiale per Club, la ricerca del nuovo sponsor di maglia, nonché il sistema Serie A che limita la crescita e il confronto con le altre leghe europee. Per poi proseguire con la necessità di stabilizzare la Juventus dopo gli ultimi anni difficili, dal post-Covid fino alle vicende giudiziarie che hanno influito poi anche sul campo nella passata stagione./n/nDottor Calvo, partendo dal tema più fresco, ovverosia la qualificazione al Mondiale per Club. Che potenziale ha questo nuovo torneo che si giocherà negli Stati Uniti nel 2025?/n«Per noi è una grandissima opportunità, era estremamente importante qualificarci per il futuro della Juventus non solo per quanto riguarda il tema della sostenibilità economica ma anche per la forza commerciale e l’appeal che il nostro club potrà avere a livello internazionale. Questo detto, c’è un elemento di curiosità per capire come sarà questo Mondiale nella sua prima edizione, con 32 club per un mese negli USA. Infatti non sappiamo bene ancora quale sarà l’impatto del torneo, visto che sarà in un momento della stagione particolare considerando che si giocherà tra metà giugno a metà luglio, sarà molto interessante»./nEsiste un vantaggio nel giocare negli Stati Uniti?/n«Il fatto di essere negli USA è notevolmente interessante, quello nordamericano è un mercato che sta crescendo, anche se non al livello degli altri sport americani tradizionali, visto che comunque il calcio negli USA resta marginale rispetto agli altri sport.  Però prima ci sarà il Mondiale per Club nel 2025 e poi la Coppa del Mondo nel 2026, quindi speriamo che anche lì con la crescita della MLS negli ultimi anni e l’arrivo di Messi, il calcio riesca veramente a sfondare»./nNegli USA a livello commerciale c’è potenziale abnorme. Da questo punto di vista possono esserci opportunità?/n«Senza dubbio. Va detto però che quando si va all’estero l’importante è avere la continuità. Noi come calcio non siamo presenti nella quotidianità della vita dei cittadini e delle aziende americane e questo è il fattore che ci penalizza rispetto ai loro sport domestici. Però sicuramente tra il Mondiale per Club, le tournée estive che abbiamo fatto e la Coppa del Mondo il calcio riesca a fare breccia»./nA proposito di aspetti commerciali, qual è lo stato dell’arte per quanto riguarda ricerca del nuovo sponsor di maglia per la prossima stagione?/n«Ci stiamo lavorando. È una sfida importante per noi anche perché era da tanti anni che non andavamo sul mercato per cercare uno sponsor di maglia (dal 2012/13 infatti il brand sulla divisa è sempre stato Jeep, marchio del colosso automobilistico Stellantis il cui primo azionista è Exor, che controlla anche la Juventus, ndr). Inoltre arriviamo da anni complicati per quanto concerne l’immagine del brand Juventus, questo è un dato di fatto. Poi c’è una considerazione più generale: per il prestigio del nostro blasone è difficile trovare il partner adatto ma la grandezza del nostro marchio si definisce anche da quanti no riusciamo a dire visto che non siamo un marchio per tutti. In questo momento è molto difficile dire di no ma siamo ancora nella fase in cui diciamo tanti no alla ricerca del partner giusto»./nL’espansione internazionale resta un elemento fondamentale, come dimostrano anche i numeri del vostro ufficio a Hong Kong./n«È un tema sicuramente importante, il calcio è uno sport globale e dobbiamo riuscire a conquistare una audience planetaria. Noi abbiamo un ufficio a Hong Kong con sette persone che però, ahimé è nato nel momento sbagliato ovverosia nel settembre 2019, data a cui sono seguite a stretto giro le proteste per strada a Hong Kong, poi è arrivato il Covid e infine le problematiche legate alla Juventus negli ultimi due anni. Però commercialmente è una spinta importante sui ricavi visto che garantisce circa 7 milioni con una spesa di un milione. Soprattutto in un mondo che difficilmente riusciremmo a raggiungere da Torino»./nQuanto incide invece non avere alle spalle la capitale economica del Paese, ovvero Milano?/n«A livello prettamente commerciale Milano offre opportunità superiori rispetto a Torino. Il nostro team commerciale è stabilmente nel capoluogo lombardo, che alla fine è il centro economico italiano. Parlavo con dei colleghi di Ferrari: Maranello è un paesino nel modenese, visitarlo è un’esperienza incredibile, però anche loro hanno aperto un ufficio a Milano che commercialmente conviene anche solo per comodità. Noi per quanto siamo vicini, scontiamo questo problema. Ogni tanto sogno di essere a Milano come società a livello commerciale (ride, ndr), ma ci sono già due squadre e non ci sarebbe spazio. Detto questo, siamo orgogliosi di poter rappresentare Torino nel mondo, una città a cui siamo storicamente molto legati e che anche i nostri tifosi, italiani e internazionali, considerano casa, una città alla quale Juventus apporta valore in termini di notorietà ed in termini economici, visto l’impatto che ogni partita della Juventus ha sul territorio»./nEssere quotati in Borsa è più un vantaggio o uno svantaggio?/n«Nell’attività commerciale è assolutamente indifferente, le criticità che vedo sono che tutti lavoriamo di più per quelli che sono gli obblighi di Borsa e parlo in generale dell’azienda, questo è un aspetto negativo. Inoltre essere sui listini ci dà degli obblighi di trasparenza nei confronti del mercato per cui io magari faccio fatica a raccogliere informazioni e dati legati ad accordi di altri aziende mentre noi dobbiamo dare visibilità pubblica per qualsiasi accordo di una certa dimensione. Questo non è mai piacevole. Dà l’impressione di essere il Manchester United italiano, inteso come azienda? Magari sono loro che possono essere ritenuti la Juventus inglese, mi piace di più (ride, ndr)»./nParlando dei vantaggi?/n«Essere quotati in Borsa dall’altro lato dà disciplina lavorativa in tutte le divisioni aziendali e un obbligo di professionalizzazione. Però non so dire se questo sia legato alla borsa oppure, vista la proprietà del club, alla cultura manageriale di Exor (la holding della dinastia Agnelli-Elkann, ndr). La Juventus è stata gestita come una azienda anche prima della quotazione. Insomma credo sia un mix tra le due cose, da un lato gli obblighi ma dall’altro il dna di Juventus e della famiglia che abbiamo alle nostre spalle»./nLa Juventus è molto amata, ma anche molto odiata. È un problema quando si tratta di attrarre sponsor?/n«Per quanto il calcio possa essere divisivo, il nome Juventus rappresenta molto più un vantaggio che uno svantaggio. Non vediamo grandi problemi o aziende che hanno paura di legarsi alla Juventus pensando alle conseguenze legate agli altri tifosi. Anzi pensano molto più al nostro enorme numero di tifosi. All’estero non c’è nemmeno l’ipotetico aspetto negativo legato alla rivalità italiana, perché la Juventus ha una storia e anche un presente molto importanti che all’estero ci mette alla pari dei grandi club europei»./nQuali sono i canali su cui la Juventus punta per cercare di aumentare i ricavi?/n«Tutti (ride, ndr). La pressione che mettiamo nell’andare a incrementare i ricavi su qualsiasi business è notevole, anche perché nella strada verso la sostenibilità dobbiamo razionalizzare i costi ma sicuramente dobbiamo anche aumentare i ricavi. Il digitale è la nostra grande sfida, in particolare lo sfruttamento dei contenuti. Noi abbiamo creato una nostra media house, lo Juventus Creator Lab, che lavora 20 ore al giorno sulla creazione di contenuti, ne postiamo circa 1.500 a settimana. È un tema affascinante, stiamo investendo tanto e la sfida è capire come monetizzare. Su questo abbiamo il vantaggio di avere la vicinanza con il gruppo Gedi (media company che come Juventus è controllata da Exor e che con Juventus condivide lo stesso amministratore delegato, Scanavino, ndr). Con loro stiamo lavorando per capire come essere primi ed essere leader»./nLa Juventus è tra i primi club al mondo su TikTok, social in cui convergono le fasce dei più giovani. È lì che bisogna lavorare?/n«Sicuramente è un ambito in cui sono opportunità di crescita, nelle piattaforme legate ai giovani siamo il quarto/quinto club di calcio al mondo e siamo il primo brand italiano sul digital in generale e su TikTok, dove siamo tra i primi dieci per quanto riguarda i club di calcio»./nA livello digitale il tema immagino sia come monetizzare i contenuti./n«Oggi la monetizzazione è quasi pari a zero, ma il primo club che riuscirà ad ottenerla potrà sfruttare un bel vantaggio. È scontato dirlo ma non farlo. Sarà importante ottenere la monetizzazione dei propri contenuti senza alcun intermediario, come invece avviene oggi soprattutto attraverso i broadcaster. Oggi però le televisioni tradizionali faticano, non a caso sono nate piattaforme diverse tipo Dazn. Ma quale ruolo riusciranno ad avere i club in questo sistema è difficile dirlo. Come Lega Serie A ci abbiamo pensato a lungo, la questione era se accettare le offerte da DAZN e Sky o se volere fare qualcosa in proprio e saremmo stati la prima lega al mondo. Fortunatamente siamo rinvenuti prima dell’ultimo chilometro e non ci siamo inventati nulla di nuovo perché non credo fossimo pronti»./nProprio sul tema Lega Serie A. Si percepisce una minore efficienza della lega italiana rispetto ai competitori europei: è vero?/n«Quello che ci penalizza rispetto ai nostri competitor europei è la struttura che abbiamo alla base, perché la Serie A oggi non è un sistema sviluppato quanto la Premier League inglese e la Liga spagnola. Non ha la stessa diffusione televisiva in tutto il mondo. In particolare oggi si sente molto la differenza tra la Serie A e la Premier League, non con la Liga. Anche perché la Serie A ha un vantaggio di storia e di valore del brand Italia nonché delle squadre di calcio»./nIl patron del Milan Gerald “Gerry” Cardinale nella sua intervista a Calcio e Finanza ha spiegato quanto è difficile fare business nel mercato italiano se la Serie A non riesce a sviluppare il proprio potenziale, anche considerando che l’ultima in Premier League incassa il 40% in più della prima in Serie A dai diritti tv. È un tema anche per la Juventus?/n«È questa la vera sfida e anche il problema che viviamo e vediamo quotidianamente. Abbiamo analizzato i dati degli incassi dei diritti televisivi prima e dopo l’introduzione della Legge Melandri: nel 2009 l’Atletico Madrid incassava 50 milioni mentre la Juventus ne riceveva 110 perché andava a vendere i diritti tv direttamente. Oggi invece l’Atletico Madrid incassa 130 milioni e la Juventus arriva forse a 85. Questo chiaramente è uno svantaggio competitivo notevole che abbiamo rispetto alle tre big spagnole o a tutte le squadre inglesi»./nÈ qualcosa che poi si riflette anche sul calciomercato?/n«Corretto. Basti pensare che nel 2013 la Juventus vendette Ogbonna al West Ham e molti di noi erano stupiti che il West Ham si potesse permettere di prendere un giocatore che era nazionale italiano ed era alla Juventus. Allora era un segnale di allarme e oggi è la norma. Oggi i nostri giocatori possono andare o alle grandi europee o alle medio-basse inglesi che hanno più risorse di noi. Fa spavento pensare che l’ultima squadra inglese incassi più della prima italiana. Si parla sempre delle prime cinque leghe d’Europa, ma in realtà ce n’è una che è l’Inghilterra, dietro c’è la Spagna e poi ce ne sono tre che sono Italia, Francia e Germania»./nCome si può risolvere questo problema di sistema?/n«È un nodo che ha origine tanti anni fa. Intanto l’Italia il cui Pil non cresce ormai da 20 anni a differenza di altri Paesi europei, poi non abbiamo mai investito negli stadi tranne noi, l’Udinese e l’Atalanta. D’altronde abbiamo visto i problemi che ci sono in qualunque città italiana quando si parla di nuovi stadi. Detto questo, c’è poi un aspetto fondamentale: se il Paese non cresce, se la burocrazia ti ostacola e poi se hai una sistema Serie A che non è ancora al livello della miglior lega europea, diventa molto difficile crescere. È il vero limite che sentiamo oggi, anche se noi facciamo tutto perfetto, e dobbiamo fare tutto perfetto perché non siamo ancora in quella situazione, sappiamo che abbiamo un limite fisiologico di crescita»./nAnche perché mettere d’accordo 20 teste in Lega non è mai facile, immagino. E tornando al confronto con le altre leghe, nella Liga, che conosce bene vista l’esperienza al Barcellona, c’è un presidente che ha molto più potere rispetto all’amministratore delegato della Lega Serie A./n«Nella Liga il presidente ha tutti i poteri. È una situazione simile a quella che avevamo in Italia negli anni ‘90 e all’inizio duemila, quando la Serie A e la Serie B erano insieme in un’unica lega. In quel contesto il calcio funzionava forse meglio, era un business diverso, più piccolo però si decideva. Detto questo, la Serie A, nonostante a volte siamo molto bravi a mostrare all’esterno la faccia peggiore del calcio italiano, il movimento si sta sviluppando e sta investendo per crescere, però serve del tempo per vedere i risultati»./nIn particolare in che modo punta a crescere la Lega Serie A?/n«Negli ultimi 5 anni la Lega ha iniziato un processo di professionalizzazione, creato dipartimenti professionali (competizioni, editoriale, produzione, diritti tv, commerciale e marketing) ed i risultati si stanno iniziando a vedere: ad esempio, i ricavi commerciali sono raddoppiati rispetto al ciclo pre-covid e questa è la testimonianza di un calcio italiano che cresce e di una lega che lavora bene. E anche sportivamente, come vediamo costantemente nelle competizioni europee il cui ranking è il risultato, il calcio italiano funziona bene»./n/nIl calcio è uno dei settori che non sembra decrescere nell’interesse popolare. C’è anche una possibilità di crescere e se sì in particolare in quali ambiti specifici?/n«Credo che lo sport in generale e il calcio che ne fa parte sia un settore anticiclico, lo ha dimostrato negli ultimi 30/40 anni anzi ha mostrato anche di poter crescere passando dall’essere solo uno sport a diventare un vero e proprio business. Abbiamo visto tanti investitori stranieri arrivare in Europa, soprattutto americani, con l’obiettivo anche di professionalizzare lo sport. La crescita per il futuro è una sfida, è vero che siamo tornati su tutti gli indicatori a livelli pre-Covid anzi in qualche caso anche migliori, ma è difficile capire dove possa crescere ulteriormente il settore»./nLa spinta dei ricavi da diritti televisivi si è esaurita?/n«Sicuramente la corsa dei diritti televisivi che ha guidato la crescita del calcio credo sia adesso finita, lo abbiamo visto con tutte le aste dei diritti domestici europei e per cui i diritti tv è difficile cresceranno ancora. Invece sta crescendo molto il settore delle entrate commerciali grazie a sponsorizzazioni in continua crescita sulla spinta dell’ingresso di nuovi player da Paesi extraeuropei quali Asia e Medio Oriente»./nGli stadi sono tornati a riempirsi anche in Italia: può essere un fattore?/n«Sì, perché c’è una incredibile fame per gli eventi dal vivo, lo vediamo in ogni settore. Era dal 1999 che la Serie A non aveva una media spettatori oltre 30mila a partita, da 25 anni non c’erano così tanti spettatori in Italia. Questo sarà un fattore di crescita negli anni a venire. Un aspetto a cui si possono legare i ricavi da matchday e merchandising, per cui gli indicatori sono tutti positivi. Certamente è necessario che i club, e la Juventus è impegnatissima su questo tema, ascoltino i propri tifosi e siano in grado di renderli partecipi dell’esperienza dal vivo. Poi come detto anche prima ci sarà lo sfruttamento del mondo digitale legato allo sport, su cui nessuno è ancora riuscito a fare la differenza e avere una strada verso la monetizzazione».",
      "date": "Sab, 23 Mar 2024",
      "url": "https://www.calcioefinanza.it/2024/03/23/football-affairs-francesco-calvo-juventus/",
      "author": "LUCIANO MONDELLINI",
      "imgLink": "https://www.calcioefinanza.it/wp-content/uploads/2023/12/Francesco-Calvo.webp"
    },
    {
      "id": "0.9793429030308495",
      "title": "Serie A tra indagini della Finanza e flop Champions: sui diritti tv i broadcaster non erano nel torto?",
      "excerpt": "Il momento del calcio italiano tra l’indagine sul Milan e il rendimento in Europa dopo l’exploit della passata stagione nella principale competizione continentale.",
      "body": "Il calcio italiano si presenta ai quarti di finale delle coppe europee con tre squadre in Europa League (Atalanta, Milan e Roma), una in Conference League (Fiorentina) ma nessuna in Champions League, la massima competizione continentale che è quella però che dà la misura vera del livello dei tornei nazionali./nSi tratta di una grande passo indietro rispetto allo scorso anno quando ai quarti nella manifestazione più prestigiosa presero parte tre club di Serie A – Inter, Milan e Napoli – per poi avere, complice anche un sorteggio che sorrise alle nostre squadre, una semifinale tutta milanese e una finale con i nerazzurri di Simone Inzaghi come protagonisti seppur sconfitti dal Manchester City a Istanbul./nE questo mentre la Procura di Milano ha avviato un’inchiesta sulla cessione del Milan, avvenuta nell’estate 2022, a Gerald “Gerry” Cardinale da parte del fondo Elliott./nPartendo dal primo punto è quindi lecito interrogarsi se quella dell’anno scorso fu vera gloria oppure un exploit effimero.\nPerché se è vero che il tabellone dello scorso anno dai quarti in poi sorrise alle nostre squadre, è altrettanto vero che prima di quel sorteggio Inter, Milan e Napoli avevano dato ampio saggio di valore ben oltre i pronostici iniziale. Il Milan, che aveva compiuto il suo dovere nei gironi terminando secondo alle spalle del Chelsea e davanti a Salisburgo e Dinamo Zagabria, aveva poi eliminato agli ottavi il Tottenham./nInter e Napoli invece compirono quasi dei capolavori nella fase iniziale. I nerazzurri eliminando il Barcellona nel girone di ferro comprendente anche il Bayern Monaco (oltre che i modesti cechi del Viktoria Plzen) e i partenopei terminando al primo posto in un gruppo girone in cui era presente in particolare il Liverpool./nÈ evidente che soltanto con le prossime stagioni , peraltro caratterizzate dalla nuova Champions con il modello svizzero, si saprà la verità con maggiore certezza. Quel che è però sicuro è che l’Inter, che sta dominando largamente la Serie A, è uscita (per quanto ai rigori e nei fatti pareggiando) con al terza forza della Liga spagnola, l’Atletico Madrid, che dista 14 punti dal Real Madrid capolista. Non solo, ma soprattutto che ma osservando le ultime sei stagioni, ovvero dall’annata 2018/19 in poi, emerge con vigore come quello dello scorso anno sembra apparire più un vero e proprio exploit./nInfatti, oltre che nel 2022/23, soltanto nel 2018/19 (Juventus) e 2019/20 (Atalanta) l’Italia portò una squadra ai quarti di finale che però venne eliminata e non proseguì verso le semifinali. E soltanto in quella scorsa la Serie A ha portato due club alle semifinale e uno in finale./n/nInsomma lo storico non sembra lasciare dubbi e dà spazio a due considerazioni./nLa prima, di natura quantitativa, è che l’Italia detiene ancora il primo posto nel ranking UEFA 2023/24. Ma per salvaguardare dall’assalto di Inghilterra, Germania e Spagna le prime due posizioni nel ranking che valgono la quinta squadra in Champions nel 2024/25, la Serie A potrà contare su solo quattro squadre (di cui due, tra l’altro, si scontreranno tra di loro con la sfida tra Milan e Roma in Europa League) contro le tre tedesche e le cinque inglesi. I punti, va notato, per vittoria o pareggio sono gli stessi per tutte e tre le competizioni./nLa seconda, di carattere qualitativo, è che ancora una volta l’Italia per difendere il suo primato nel ranking dovrà contare su Europa League e Conference League, competizioni come si diceva che quantitativamente sono equivalenti alla Champions League come contributo nel ranking, ma che evidentemente sono punti meno qualitativi perché ottenuti contro avversari di minor valore. A conferma, se si vuole vedere il lato postivo, che il nostro campionato ha sì una aristocrazia composta dalle tre big storiche – Inter, Juventus e Milan – ma può contare anche su una “borghesia” (Atalanta, Fiorentina, Lazio, Napoli, Roma) che portano svariati punti alla causa della Serie A nel ranking UEFA./nIl nodo però è che la nostra aristocrazia fatica a tenere il passo di quelle straniere, quella inglese e quella spagnola in particolare. E questo impatta notevolmente su tutto il sistema in una sorta di circolo vizioso: le grandi hanno pochi soldi e non comprano più i campionissimi come in passato, quindi sono meno competitive a livello continentale e quindi hanno ancora meno soldi./nLa questione dei diritti televisivi è la dimostrazione plastica di questa tendenza con la Serie A che incassa molto meno di Inghilterra e Spagna. La graduatoria dei ricavi stagionali da diritti tv per ognuno dei maggiori campionati europei a livello nazionale nel 2023/24 infatti recita:/nE probabilmente non è un caso che la Serie A nei mesi scorsi, quando si è trattato di negoziare il nuovo pacchetto dei diritti televisivi italiani, si sia trovata di fronte ad offerte più basse di quanto inizialmente prospettato. Quasi che i mercati e gli operatori del settore già intuissero che quello della stagione 2022/23 era un exploit più che un primo sintomo di nuova epoca espansiva./nUn esempio di tutto questo, per esempio, è quello dell’Inter, che saluterà questa stagione come un annata storica centrando un traguardo epocale come la seconda stella. Ciò detto, però, come stimato da Calcio e Finanza, il club nerazzurro rispetto al bilancio scorso vedrà una trentina di milioni di entrate in meno tra ingresso da stadio e premi UEFA. Visto quest’anno la squadra di Inzaghi non ripeterà la “stagione perfetta” in termini di partite giocate a San Siro del 2022/23, quando Lautaro Martinez e compagni giunsero in finale sia di Champions League che di Coppa Italia e quindi disputarono al Meazza il massimo di partite giocato con i susseguenti sold out./nSull’altra sponda del Naviglio, invece, i problemi sono altri. L’indagine della Procura di Milano sulla vendita del Milan da Elliott alla Redbird di Gerald “Gerry” Cardinale ha infatti avuto un impatto mediatico devastante all’interno del sistema del calcio italiano./nL’investigazione, avviata dopo l’esposto alla stessa Procura da parte dei soci di minoranza legati alla società Blue Skye, ha come ipotesi di reato quella per cui Elliott abbia ancora una influenza rilevante nella società rossonera in virtù dei 500 milioni del vendor loan. Inoltre, sempre secondo gli investigatori, la nomina di Giorgio Furlani, attualmente indagato, quale amministratore delegato sembra sospetta in quanto il manager entrò nel CdA rossonero in quota Elliott quando era alle dipendenze del fondo guidato da Paul Singer e poi, una volta che venne acquistata da Cardinale, Furlani prima si dimise dal ruolo in Elliott e poi fu nominato amministratore delegato del Milan. Insomma secondo la procura, il fatto che Furlani fosse uomo di Elliott prima di dimettersi per poi diventare l’ad del Milan appare quantomeno strano – come se sia stato il venditore a nominare il top maneger di una società ceduta e non l’acquirente. E questo, secondo la Procura, sarebbe un ulteriore indizio che la vendita non è veritiera./nInfine, quello che emerge dalla Procura è che non sia del tutto chiaro da dove provengano i soldi. In particolare uno degli altri temi emersi riguarda le “rilevanti discrepanze” tra quanto comunicato da RedBird, il fondo di Cardinale che ha comprato il Milan nell’agosto 2022, alla Sec, la commissione di vigilanza sui mercati statunitense, e quanto riferito, invece, “al consiglio di amministrazione” del club “in merito alla provenienza dei fondi utilizzati per finalizzare l’acquisto delle azioni” della società rossonera./nA tutte queste accuse sia il Milan sia Redbird hanno dato pronte risposte negando ogni accusa e comunque dando la massima disponibilità a collaborare con gli investigatori. Anche perché non sono poche le cose che non convincono pienamente nell’impianto accusatorio./nQuesto detto, è prematuro esprimere ogni giudizio sia sull’indagine in corso sia sui possibili pericoli per il Milan in sede sportiva. Ed è quindi giusto che l’investigazione completi il suo percorso. Per il momento l’unica cosa che si può dire con certezza è che l’indagine non rappresenta un assist o un agevolazione per Cardinale nel momento in cui, come ha svelato egli stesso a Calcio e Finanza, il manager newyorchese ha aperto alla possibilità di un ingresso nel capitale del club, con quote di in minoranza, da parte di investitori arabi.",
      "date": "Sab, 16 Mar 2024",
      "url": "https://www.calcioefinanza.it/2024/03/16/serie-a-tra-indagini-della-finanza-e-flop-champions-sui-diritti-tv-i-broadcaster-non-erano-nel-torto/",
      "author": "LUCIANO MONDELLINI",
      "imgLink": "https://www.calcioefinanza.it/wp-content/uploads/2024/01/IMG_2668.jpeg"
    },
    {
      "id": "0.14234875151345575",
      "title": "Il governo vuole una sua agenzia per controllare i conti del calcio. Ma non basta potenziare la Covisoc?",
      "excerpt": "L’idea di riforma spinta dal ministro Abodi ha portato alla reazione durissima e univoca dal mondo del pallone e non solo: i bilanci non sono floridi, ma l’idea di un intervento politico è fuori tempo massimo.",
      "body": "L’idea del governo Meloni e in particolare del Ministro dello Sport Andrea Abodi di istituire una agenzia governativa, denominata Agenzia per la vigilanza economica e finanziaria sulle società sportive professionistiche, per controllare i bilanci delle società sportive ha fatto esplodere tutti i conflitti che più o meno sottotraccia giacevano nei palazzi del potere del calcio e della politica, non solo sportiva./nVa specificato sin da subito che, come ha fatto notare lo stesso Abodi, «è circolata senza autorizzazione una bozza per condivisione e non un testo definitivo per l’approvazione». E questo va tenuto presente per tutto il discorso che qui segue./nMa tanto è stato sufficiente per scatenare il putiferio al vertice dello sport italiano. Se da un lato immediatamente il settore (non solo il calcio ma anche il basket) si è schierato apertamente contro la volontà del governo, dall’altra quattro big del calcio nostrano – Inter, Juventus, Milan e Roma – hanno voluto precisare di non essere schiacciati sulla linea della Lega Serie A sulla questione delle riforme nel calcio rivendicando quindi una loro autonomia nei confronti del resto delle controparti./nI nodi quindi sono essenzialmente due:/n/nPer quel che concerne il secondo punto la materia del contendere è principalmente il numero di squadre che dovrebbero militare in Serie A nei prossimi campionati. Le quattro big spingono per un abbassamento dalle attuali 20 a 18 squadre, così come avviene da anni nella tedesca Bundesliga e dall’anno scorso anche nella Ligue 1 francese./nIl tema è stato approfondito non più tardi di qualche settimana orsono in questo stesso appuntamento, evidenziandone i pro e i contro e mettendo in luce i motivi per i quali le big spingano per questa soluzione. Tra questi in particolare i quattro turni in meno di campionato che aiuterebbero non poco le squadre impegnate nelle coppe europee, specialmente quelle nella nuova Champions League dal modello svizzero che avrà almeno due partite in più per ogni partecipante./nNel contempo non sorprende nemmeno che le medio piccole siano contrarie visto che con meno squadre il pericolo di dover lottare per la salvezza in caso di annata storta aumenta notevolmente./nIn questo quadro la lettera che le quattro big hanno inviato alla Lega Serie A appare più come un prendere la palla al balzo per segnalare un distinguo di posizioni volto a marcare ancora una volta come la vertenza sulla Serie A a 18 squadre per loro non sia per niente chiusa nonostante il no di qualche tempo orsono da parte della Lega./nInvece non sembra esserci mancanza di coesione per quel che concerne il primo punto, ovvero l’avversione alla creazione dell’Agenzia governativa per il controllo dei bilanci del calcio professionistico./nEntrando nello specifico della seconda questione, l’idea del governo è quella di creare una agenzia di propria nomina per controllare per quel concerne il calcio i bilanci dei club di Serie A, B e C sostituendo nei fatti la  Covisoc, la commissione di vigilanza della FIGC. È evidente che si tratterebbe di una novità di rilievo, non foss’altro perché l’agenzia sarebbe di nomina governativa mentre invece la Covisoc è nominata dalla FIGC./nNon solo ma nei piani del governo la nuova agenzia avrebbe poteri più ampi dell’odierna Covisoc, soprattutto in termini di intervento e quindi non solo di controllo. Mettendo la politica nelle condizioni di decidere non solo le iscrizioni ai campionati da parte delle squadre ma anche eventuali necessità ricapitalizzazione da parte dei proprietari del club. E in aggiunta a questo, con l’aggravio che il costo della nuova agenzia (circa 2,5 milioni l’anno) dovrebbe essere a carico delle stesse squadre monitorate./nSi legge infatti nella bozza circolata tra i media che il provvedimento allo studio stabilisce che «allo scopo di verificare l’equilibrio economico e finanziario delle società sportive professionistiche, anche ai fini della loro iscrizione ai campionati sportivi, del regolare svolgimento degli stessi e dell’equa competizione», è istituita la nuova Agenzia, «posta sotto la vigilanza del Presidente del Consiglio dei ministri o dell’Autorità politica da esso delegata in materia di sport». I compiti di questa nuova struttura sarebbero propedeutici a «verificare la legittimità e regolarità della gestione economica e finanziaria delle società sportive professionistiche al fine di perseguire l’equilibrio e il rispetto dei principi di corretta gestione e il regolare svolgimento delle competizioni»./nIn quest’ottica, l’Agenzia, oltre a verificare la correttezza e la congruità dei documenti societari potrebbe anche richiedere ai club «iniziative riparatrici» e «nei casi più urgenti, indicare le rettifiche da apportare, al fine di neutralizzare gli eventuali effetti economici, finanziari e patrimoniali di specifiche operazioni di natura ordinaria o straordinaria che non siano conformi alle regole stabilite da norme e regolamenti, anche sportivi». L’organismo governativo emetterebbe «ai fini del rilascio della licenza nazionale per la partecipazione alle competizioni un parere vincolante» e potrebbe sia richiedere il deposito di dati e documenti contabili sia effettuare ispezioni presso le sedi delle società. L’agenzia potrebbe quindi in quest’ottica rivolgersi a tutti soggetti che controllano direttamente o indirettamente le società e convocare i responsabili delle Federazioni e delle Leghe di riferimento./nI poteri della nuova agenzia non terminerebbero qui. L’ente potrebbe inoltre fornire pareri su questioni di propria competenza e proporre l’attivazione di indagini e procedimenti disciplinari./nL’Agenzia avrebbe piena autonomia regolamentare e «opera con indipendenza di giudizio e di valutazione ed è organo collegiale formato da un presidente e due componenti, nominati dal Presidente del Consiglio dei ministri o dall’Autorità di governo competente in materia di sport, scelti tra persone di notoria indipendenza, di indiscussa moralità e di specifiche e comprovate professionalità», con mandato quadriennale, non rinnovabile./nL’organico dovrebbe essere composto da 30 esperti e il costo per il funzionamento, pari a 2,5 milioni annui, dovrebbe essere sostenuto dalle stesse società./nQuesto più o meno l’impianto della nuova Agenzia, la cui attivazione però potrebbe creare numerosi ricorsi da parte dei soggetti normati oltre che possibili incidenti istituzionali alla luce dei regolamenti di UEFA e FIFA, visto che dal 1981 (legge 91) i controlli ai fini dell’equilibrio economico finanziario erano demandati al Coni che li attuava tramite le Federazioni: per la FIGC la Covisoc era la commissione deputata a vigilare sui conti./nLa norma è stata poi abrogata il 1° luglio 2023 ma questo stesso governo salvò l’articolo 12 all’interno dell’articolo 13 del decreto legislativo n.36 (comma 10 bis: «Allo scopo di garantire la possibilità di iscrizione ai prossimi campionati, il regolare svolgimento degli stessi e l’equa competizione, le società sportive professionistiche sono sottoposte, al fine di verificarne l’equilibrio economico e finanziario, a tempestivi, efficaci ed esaustivi controlli e ai conseguenti provvedimenti stabiliti dalle federazioni sportive nazionali nei rispettivi statuti, secondo modalità e principi approvati dal Coni»)./nInsomma il nuovo organismo potrebbe intaccare il principio dell’autonomia dello sport, il che potrebbe dare il via a eventuali ricorsi in caso di violazioni. È evidente che molto dipenderà da come sarà scritta la norma: una cosa è se il governo fissasse i criteri per stabilire l’equilibrio economico-finanziario dei club, un’altra che potrebbe portare a problemi è se avesse il potere di dare pareri vincolanti per le iscrizioni ai campionati./nNon solo, l’introduzione di questa nuova agenzia potrebbe portare a un intervento da parte di UEFA e FIFA, visto che esistono precedenti in cui i due organismi hanno minacciato o escluso Paesi per interferenze dei governi sullo sport. Come sta accadendo anche ora per le ingerenze governative nella Federcalcio spagnola e la Premier League./nNon solo ma non si possono escludere cortocircuiti istituzionali. Per esempio si ipotizzi il caso che l’agenzia governativa stabilisca che un club non possa partecipare al campionato, ma l’UEFA lo ammetta alle coppe o la FIFA al Mondiale per club: come se ne uscirebbe?/nNon sorprende quindi che i maggiori enti dello sport italiano si siano schierati da subito contro l’iniziativa di Abodi. Secondo il presidente del Coni, Giovanni Malagò la questione ha poche chance di andare avanti: «Ho seri dubbi che il discorso possa essere accettato dagli organismi sportivi internazionali. Altrimenti, si rischia la figuraccia mondiale e, purtroppo, i governi italiani non sono nuovi a situazioni simili. In passato, sono state sostenute posizioni che poi sono stati costretti a modificare». Anche perché lo stesso Coni ci era già passato nel 2021, quando il CIO decise di far partecipare gli atleti italiani alle Olimpiadi di Tokyo 2021 senza bandiera né inno poiché nella Legge di stabilità del 2018 erano presenti novità rilevanti per il Comitato olimpico italiano: Coni Servizi infatti è diventata Sport e Salute, sostituendo di fatto il Coni stesso nel distribuire i finanziamenti pubblici alle Federazioni e agli organismi sportivi con un organo di indirizzo politico. Un caso in cui servì alla fine l’intervento del consiglio dei ministri, approvando un decreto legge ad hoc sull’autonomia del Coni per superare l’impasse e permettere agli azzurri di far suonare l’inno di Mameli ai Giochi Olimpici./nMalagò però non è solo. Anche la Lega Serie A ha confermato le perplessità. «La Lega resta contraria all’Agenzia governativa che è una ingerenza della politica e i rischi delle ingerenze sono sempre negative, ma il ministro Abodi ha dato tempo per discutere dei correttivi. Ci ha anticipato che la norma verrà modificata e ci ha dato del tempo per parlarne e proporre alcuni aggiustamenti», ha spiegato il presidente Casini./nAnche il basket è rimasto fermo sulle sue posizioni: «Abbiamo espresso le nostre considerazioni, qualcosa sarà modificato ma vediamo. Il clima è stato collaborativo, ora conta il testo definitivo, ma non ci sono state polemiche, solo grande civiltà», le parole del presidente della Federbasket Gianni Petrucci./nAbodi dal canto suo difende l’iniziativa: «Qui non è minimamente toccata l’autonomia sportiva. Si sta semplicemente attribuendo a un soggetto terzo i controlli finanziari, che non rientrano nelle scelte sportive, prerogativa assoluta della Federcalcio», ha spiegato. «Aggiungendo che l’obiettivo resta la costituzione di una autorità tecnica, indipendente e rispettosa dell’autonomia dello sport, mia priorità insieme a trasparenza, rispetto ed equa competizione»./nInfine v’è da notare che nei circoli governativi c’è chi sostiene che nella testa del ministro probabilmente c’è una idea di una sorta di Consob applicata al calcio. La Consob (acronimo di Commissione Nazionale per le Società e la Borsa) è un’autorità amministrativa indipendente dotata di autonoma personalità giuridica e piena autonomia operativa ed è l’organo di controllo del mercato finanziario italiano, ovvero la Borsa di Milano. In particolare per quanto concerne le nomine la Consob è composta di un presidente e di quattro membri, scelti tra persone di specifica e comprovata competenza ed esperienza e di indiscussa moralità, nominati con decreto del presidente della Repubblica su proposta del presidente del Consiglio dei Ministri, previa deliberazione del Consiglio stesso./nInsomma come spesso succede, gli attori chiamati in causa tirano l’acqua al proprio mulino./nEntrando nel merito, in questa sede non si vuole nascondere che il calcio italiano ha seri problemi di natura economico, visto che i club di Serie A hanno un debito complessivo di 4,6 miliardi e che nella stagione 2022/23 hanno segnato una perdita di bilancio generale di 441 milioni (anche se è più che dimezzata rispetto al rosso di 998 milioni del 2021/22). E che quindi si vive una situazione pericolosa per l’intera economia del Paese visto che stando al Report Calcio della FIGC il calcio è tra i principali comparti merceologici italiani con un impatto sul PIL per oltre 11 miliardi (pari allo 0,63% del PIL italiano circa) e un numero di assunti pari a oltre 125mila unità./nPertanto appare opportuno se non legittimo che il governo monitori una tale situazione. Nemmeno si vuole ignorare, visto l’indebitamento generale dei club, che probabailmente in questi anni i controlli sui bilanci e sulle iscrizioni dei campionati dovessero essere molto più severi./nIl punto pero è un altro, ovvero: è proprio necessario un altro ente pubblico composto da 30 dipendenti, un presidente e due componenti scelti dal presidente del Consiglio o dal ministro dello Sport con un mandato di quattro anni e costi stimati di circa 2,5 milioni di euro e a carico delle squadre (che per altro che dovrebbero pagare di tasca propria l’organismo che potrebbe escluderle dai campionati)?/nLasciando da parte per semplicità di argomentazione le possibile penalizzazioni da parte di UEFA e FIFA, quali garanzie ci sono che questa nuova entità farà meglio dell’attuale Covisoc? Non sarebbe più semplice potenziare quest’ultima e aggiustarla in senso più moderno non intaccando quindi il principio dell’autonomia dello sport (come potrebbe essere da soluzione finale)? L’attuale presidentessa della Covisoc Germana Panzironi è anche presidentessa del Tar dell’Abruzzo. E quindi non è persona scevra di nozioni giuridiche./nNon solo, ma quand’anche passasse il concetto di istituire una Consob di nomina governativa nel calcio va tenuto presente che finanza e sport si muovono con logiche ben diverse. Si ipotizzi per esempio che un club venga penalizzato dalla nuova commissione, si possono solo immaginare i vespai di polemica circa l’appartenza di fede calcistica del presidente o dei membri dell’Agenzia, o ancora peggio dell’appartenenza politica del ministro dello sport di quel momento./nNei circoli dell’alta finanza italiana e non solo, Guido Rossi, tifoso interista, era noto per essere una delle menti più brillanti che il nostro Paese ha potuto esprimere negli ultimi decenni in ambito giuridico e legale. Eppure per la stragrande maggioranza della popolazione italiana è un santo o è il diavolo a seconda di come ognuno di noi legge la questione Calciopoli./nO per essere più chiari se vi dovesse essere da penalizzare un club con grandissimo seguito di tifosi (Inter, Juventus, Milan, Napoli o Roma ….) e fossimo nella vicinanza di una qualsivoglia tornata di votazioni siamo sicuri che il giudizio della nuova agenzia sarebbe assolutamente scevro da pressioni politiche ed elettorali?/nInsomma non si capisce bene quali potrebbero essere i vantaggi che una nuova agenzia porterebbe e che non potrebbero essere ottenuti con un potenziamento corposo della Covisoc. Al netto ovviamente del trasferimento di potere dal mondo dello sport a quello della politica./nUn secondo punto concerne la tempistica dell’iniziativa. Abodi circa l’ipotesi di uno slittamento della questione a settembre ha spiegato che «In linea di principio tutto è sempre possibile», ma che«il prossimo Consiglio dei ministri è previsto tra due settimane e l’ordine del giorno è soggetto a valutazioni, ma al momento non mi sembra verosimile»./nQuesto detto non va dimenticato che alcune scadenze per l’iscrizione al prossimo campionato sono già passate. Ad esempio entro il 30 aprile i club di Serie A, Serie B e Serie C avevano l’obbligo di depositare alla Covisoc i primi documenti legati al pagamento dei debiti entro il 28 febbraio legati ai calciatori acquisiti, ma soprattutto tra i principali depositi entro il 31 maggio dovranno consegnare la situazione patrimoniale intermedia al 31 marzo (penalizzazione di 1 punto in classifica 2024/25 nel caso di mancato deposito) ma soprattutto entro il 4 giugno tra gli altri il pagamento dei compensi dei tesserati fino ad aprile 2024 e il pagamento dei debiti sportivi: in questo caso, se non dovessero essere depositati, la sanzione è la mancata concessione della Licenza Nazionale al club e quindi la mancata iscrizione al campionato 2024/25, con ulteriori controlli che anche in caso di iscrizione continueranno poi nelle settimane successive. Insomma i tempi se non stretti sono strettissimi.",
      "date": "Dom, 12 Mag 2024",
      "url": "https://www.calcioefinanza.it/2024/05/12/football-affairs-governo-agenzia-conti-calcio-covisoc/",
      "author": "LUCIANO MONDELLINI",
      "imgLink": "https://www.calcioefinanza.it/wp-content/uploads/2023/06/figc-unveil-the-new-sports-justice-code-4.webp"
    },
    {
      "id": "0.5763335555802548",
      "title": "Zhang tra lo scudetto dell’Inter, Pimco, Oaktree e la necessità di nuovi soci",
      "excerpt": "Il club nerazzurro festeggia sul campo la conquista del ventesimo scudetto: i nodi sul futuro tuttavia non mancano, tra la situazione Zhang e il tema indebitamento.",
      "body": "Il 20° scudetto dell’Inter è ormai entrato ufficialmente nella munitissima bacheca nerazzurra. E la società milanese, complice la non certamente voluta eliminazione dalle coppe (nazionali e internazionali), si trova nella privilegiata situazione in cui può già pianificare la prossima stagione, quando invece tutte le principali avversarie stanno ancora lottando per qualcosa./nAnzi, a dire il vero la programmazione sportiva da parte dell’amministratore delegato nerazzurro Beppe Marotta e dal suo braccio destro Piero Ausilio è già iniziata da un po’, visto che è praticamente certo che per la prossima stagione sono già stati tesserati due parametro zero, ovvero Piotr Zielinski e Mehdi Taremi. Due acquisti che andranno a potenziare il reparto offensivo che probabilmente è stato uno dei pochi talloni d’Achille dell’Inter di quest’anno, almeno in campo internazionale. Non sono pochi infatti i tifosi convinti che l’Inter avrebbe potuto proseguire il cammino in Champions League se solo ci fosse stato un attaccante migliore di Arnautovic nella gara di Milano contro l’Atletico Madrid per sostituire l’infortunato Thuram. Ma tant’è./n/nNon solo. Simone Inzaghi avrà anche il vantaggio della continuità tecnica. Secondo le voci di mercato tutte le avversarie tradizionali (Juventus, Milan e Napoli in particolare) cambieranno allenatore questa estate e ciò potrebbe comportare una sorta di scotto di iniziazione. Soltanto la Roma dovrebbe proseguire con il tecnico attuale, ma comunque il sin qui bravissimo Daniele De Rossi sarà alla prima annata da allenatore da inizio campionato./nParallelamente al lato tecnico, va notato il grande miglioramento nei conti societari. Come già evidenziato in un precedente appuntamento, se è vero che gli ultimi bilanci dell’Inter mettono ancora i brividi per quanto concerne le perdite, è altrettanto vero che dal 2021 in poi questi risultati di esercizio negativi sono andati calando continuamente in virtù di una politica di mercato volta ai proventi da plusvalenze e all’abbassamento del monte ingaggi. Così dopo aver registrato una perdita di 85 milioni nella scorsa stagione, si prevede che questa si possa più o meno dimezzare nell’esercizio 2023/24, nonostante i minori introiti derivanti dalla Champions League a seguito dell’eliminazione agli ottavi anziché arrivare in finale come nel 2022/23./nIn particolare le entrate dovrebbero aumentare grazie alle plusvalenze ottenute dalla cessione di Onana e Brozovic e un’ulteriore spinta dovrebbe giungere dai diritti televisivi della Serie A (previsto un incasso di circa 100 milioni di euro rispetto agli 87 della stagione precedente) e delle sponsorizzazioni, con accordi del valore di 76 milioni rispetto ai 53 milioni del 2022/23, cifra che include anche i bonus per la vittoria del campionato./nInoltre durante il mercato estivo scorso, i costi sono diminuiti di circa 30 milioni tra stipendi e ammortamenti./nPertanto l’esercizio dovrebbe chiudersi con una perdita di circa 50 milioni a causa per lo più di circa 40 milioni di oneri e interessi finanziari. E quindi la gestione caratteristica della società, ovvero l’andamento della gestione del club in senso stretto (e quindi depurato tra le altre voci anche dalla spesa per interessi sui debito) è sempre più vicina al pareggio./nIn questo quadro, come è ormai noto, il vero punto debole, se non debolissimo, della gestione Zhang è l’indebitamento. Questo ammontare al 30 giugno 2023 per il club nerazzurro era pari a 807 milioni lordi con una posizione finanziaria netta negativa per circa 310 milioni, ma ora dovrebbe essere in calo intorno ai 700 milioni lordi dopo la conversione in capitale di circa 98 milioni di debiti verso la proprietà, legati ai vari finanziamenti arrivati dagli Zhang negli ultimi anni./nIl pesante indebitamento in particolare porta con sé due effetti principali:/nSul secondo punto però è bene chiarire una questione sin da subito: una società non viene dichiarata fallita sin tanto che non sia un Tribunale a stabilirlo, per un mancato adempimento nei confronti dei creditori, siano essi fornitori, dipendenti o soggetti finanziari. E sinora l’Inter non ha mai avuto problemi di questa sorta. Con buona pace di quegli addetti ai lavori e non solo – siano essi presidenti di società di Serie A o semplici tifosi – che ogni tanto si lamentano di una competizione falsata in quanto ci sono club superindebitati che alterano gli equilibri./nEntrando nello specifico, la priorità in termini economici è legata alla scadenza, il prossimo 20 maggio, del prestito da 275 milioni che Oaktree aveva garantito agli Zhang nel maggio 2021. Il valore da ripagare, vista la struttura PIK, si aggirerà intorno ai 380 milioni di euro./nL’intesa, è bene precisare, è tra Oaktree e Zhang mentre l’Inter non ne è direttamente coinvolta visto che il club è il bene che quest’ultimo ha posto come pegno per ottenere quei soldi. Pertanto il debito non è in capo alla società nerazzurra e quindi se il presidente non ripaga (tramite mezzi propri o prestati da altri), l’Inter diventerebbe di proprietà del fondo Oaktree ma in se stessa non rischia nulla./nSu questa questione, secondo voci di mercato il numero uno interista starebbe negoziando un rifinanziamento di questo debito con Pimco, colosso statunitense attivo nella gestione degli investimenti che gestisce asset per 1.885 miliardi di dollari (intorno ai 1.750 miliardi di euro) per banche centrali, fondi sovrani, fondi pensione, società, fondazioni e investitori individuali. L’operazione prevederebbe un concessione a Zhang di un prestito triennale di 400 milioni con un tasso al 12%. Insomma il businessman cinese incasserebbe i soldi che verrebbero utilizzati per ripagare il debito con Oaktree (che a maggio dovrebbe aggirarsi intorno ai 385 milioni di euro), mantenendo anche una quota per eventuali necessità future./nSecondo quanto ha appreso Calcio e Finanza le negoziazioni sono in corso ma potrebbe essere presto per cantare vittoria in quanto molti particolari devono ancora trovare una quadra. Le riflessioni sono in corso, è una strada viva e percorribile però è ancora lontana dalla conclusione e anzi non è nemmeno detto che alla fine si giunga ad un accordo./nUna cosa però è sicura: qualora l’operazione andasse in porto permetterebbe all’attuale presidente di rimanere alla guida del club (al netto di possibili offerte, dallo stesso Zhang sempre smentite), chiudendo per almeno tre anni il tema della proprietà./nLe prospettive future indicano d’altronde un ulteriore miglioramento nelle stagioni prossime. Anche grazie al Mondiale per Club che si svolgerà tra giugno e luglio 2025, i cui ricavi (seppur ci sia il rischio siano in in forte calo rispetto alle prime indiscrezioni) probabilmente verranno distribuiti su due bilanci, parte entro il 30 giugno 2025 e parte entro il 30 giugno 2026. Inoltre, il nuovo formato della Champions League porterà maggiori introiti, con premi minimi previsti intorno ai 50 milioni di euro (quest’anno l’Inter ne ha incassati 65 grazie alla qualificazione agli ottavi), oltre alla crescita nel settore commerciale. Infine, ma non certo meno importante, per il 2024/25 sono già stati contrattualizzati ricavi da sponsor per 72 milioni di euro, in attesa di nuovi accordi per lo sponsor di maglia (con il broker di scommesse Betsson in pole position) e di manica./nVa notato inoltre che a livello di liquidità se l’operazione con Pimco andasse in porto potrebbe non esserci necessità di nuovi interventi da parte dell’azionista di riferimento perché resterebbero in cassa circa un centinaio di milioni./nProvando a fare i calcoli infatti va detto che nei documenti ufficiali del club nerazzurro emerge che al 31 dicembre 2021 (ultima data disponibile in termini di aggiornamenti ufficiali) Grand Tower, la controllante dell’Inter che ha ricevuto il prestito dal fondo Oaktree, erano disponibili ancora 131,6 milioni di euro in cassa: da quel momento, l’Inter ha ricevuto 51 milioni dalla controllante, quindi indicativamente dovrebbero rimanere in cassa circa 80 milioni di euro. Considerando che la cifra complessiva da ripagare a Oaktree, interessi compresi, dovrebbe aggirarsi intorno ai 385 milioni, nel caso l’accordo con Pimco sia da 400 milioni, a Zhang dovrebbero restare circa un centinaio di milioni di euro in caso di necessità per l’Inter./nIl vero tema però è quello più all’orizzonte ed è legato al bond da 400 milioni che scadrà nel febbraio 2027 (non a caso lo stesso anno in cui dovrebbe scadere il prestito a Zhang di Pimco) e che pesa da solo per circa 30 milioni annui sui conti del club (con oneri finanziari che si avvicinano ai 40 milioni complessivamente).Per altro, particolare più importante di tutti, questo bond da 400 milioni è una obbligazione che è in capo all’Inter, non al suo proprietario. Quindi se non viene pagata, è l’Inter a dover pagarne le conseguenze e dichiarare insolvenza./nIl piano di rimborso del bond, nel dettaglio, è il seguente:/nNon v’è dubbio quindi che gli oltre 390 milioni da ripagare il 9 febbraio 2027 sono un punto dirimente per il futuro del club nerazzurro, tenendo presente inoltre che, qualora andasse in porto l’operazione con Pimco, sempre in quell’anno dovrebbe essere ripagata al fondo californiano la quota da 400 milioni più interessi da parte di Zhang (circa 550 milioni in totale)/nInsomma a meno che non giungano capitali dalla Cina (che al momento non sembrano preventivabili) l’ammontare non sarebbe certamente di poco conto per un club che fattura intorno ai 450 milioni. Osservando in particolare che per quanto il club stia progredendo speditamente verso un miglioramento economico, al momento l’Inter è ancora in perdita ed è quasi impossibile che nel giro di tre anni possa produrre talmente tanta cassa da poter soddisfare le sue obbligazioni sul mercato./nPer questo è molto probabile che le ipotesi di una operazione straordinaria saranno sempre presenti sul tavolo nerazzurro:/nZhang da parte sua ha sempre indicato la sua volontà di stare ai vertici della proprietà dell’Inter, ribandendolo anche alla dirigenza nei giorni scorsi, ma appare di fronte a un bivio: tenersi l’Inter per un altro triennio, ma ritrovandosi fra tre anni a dover ripagare un debito ancora maggiore oppure aprire la porta a nuovi soci.",
      "date": "Dom, 28 Apr 2024",
      "url": "https://www.calcioefinanza.it/2024/04/28/football-affairs-situazione-zhang-inter/",
      "author": "LUCIANO MONDELLINI",
      "imgLink": "https://www.calcioefinanza.it/wp-content/uploads/2023/10/ManchesterCityInter20230611NCAM8404.webp"
    },
    {
      "id": "0.1138173437241317",
      "title": "Non è tutto oro quel che luccica: la Premier League tra bilanci in rosso e club sotto accusa",
      "excerpt": "Le sanzioni ai club e l’opzione tetto salariale dimostrano la volontà di tenere i conti in equilibrio: ma la strada da fare è ancora lunga.",
      "body": "La Premier League si sta dimostrando una volta ancora il campionato più bello e avvincente d’Europa. Non a caso quest’anno è l’unico torneo nazionale, tra quelli delle Big 5, ancora in bilico a tre giornate dal termine./nIn Francia infatti è continuato il dominio del PSG (sei titoli su sette nelle ultime sette stagioni), in Spagna il Real Madrid ha praticamente vinto il titolo nazionale dopo una corsa quasi in solitaria (nessuno ha mai considerato seriamente l’ipotesi Girona) e in Germania, dove l’anno scorso si era vissuto un duello all’ultimo sangue tra Borussia Dortmund e Bayern Monaco, il sorprendente il Bayer Leverkusen di Xabi Alonso ha triturato qualsiasi avversario, non ultimi gli stessi bavaresi (sei Meisterschale conquistati negli ultimi sette campionati) che però è ancora in lizza per la Champions League./nIn Italia infine si è vissuta la terza stagione nelle ultime quattro in cui una squadra ha preso il largo abbastanza presto e il titolo è stato assegnato con anticipo sensibile (quest’anno l’Inter di Inzaghi, la stagione passata il Napoli di Spalletti e nel 2020/21 ancora l’Inter ma quella volta guidata da Conte)./n/nOltremanica, invece, il duello tra Arsenal e Manchester City continua a infiammare la Premier League e la sfida sarebbe stata addirittura essere a tre se il Liverpool non fosse incappato in una serie di risultati negativi inaspettati che hanno precluso alla squadra di Klopp sia il successo in Europa League che probabilmente il titolo nazionale./nQuesto a conferma di un torneo che in virtù dei ricchissimi introiti da diritti televisivi mostra una competitività tra le grandi squadre difficile da trovare in altre nazioni./nA osservare le cose più da vicino però non è solo oro quello che luccica./nIn termini sportivi va segnalato che quest’anno nessuna squadra della Premier League è presente nelle semifinali delle coppe europee. Un evento che non si presentava dal 2014/15 ma che, a dire il vero, sembra appartenere più al caso che non a una effettiva perdita di competitività delle squadre di Sua Maestà. Il Manchester City, pur meritando probabilmente il passaggio del turno contro il Real Madrid, è stato eliminato ai rigori dalla Champions League e soltanto l’anno scorso i club di Premier League hanno vinto due coppe europee su tre: i Citizens di Guardiola in Champions League e il West Ham in Conference League./nPiù preoccupanti invece sono i conti./nOsservandoli si nota che se il combinato dei bilanci dei club di Premier League nel 2022/23 (ultimo dato disponibile)  ha registrato ricavi record per 8,1 miliardi di euro, è altrettanto vero che il totale dei risultati netti è stato negativo per oltre 827 milioni di euro. Una perdita monstre che è quasi il doppio di quanto ha evidenziato l’aggregato dei club di Serie A (-441 milioni)./nEntrando nel particolare delle entrate, la voce più corposa è quella dei diritti televisivi, pari a 3,7 miliardi di euro (46% del totale dei ricavi), seguiti dai ricavi commerciali, pari a 2,2 miliardi di euro (28% del totale), e dai ricavi da gara, pari a 1,0 miliardi di euro (12% del totale). L’aumento è stato pari al 14% rispetto al 2021/22, con l’aumento maggiore rappresentato dai ricavi da gara passati da 874 milioni a 1 miliardi di euro(+15%)./nQuesti i ricavi voce per voce:/nQuesto invece il contributo club per club/n/nSul lato spese, i costi aggregati  della Premier League 2022/23 sono stati pari a 8,7 miliardi di euro, al netto degli oneri finanziari, con una cescita del 15% rispetto ai 7,6 miliardi di euro del 2021/22. La voce che comporta le maggiori spese per le società è quella degli stipendi e in generale il costo del personale, pari a 4,7 miliardi di euro, che rappresenta circa il 54% dei costi complessivi e che ha un impatto sui ricavi pari al 58%. Gli ammortamenti e le svalutazioni sono pari invece a 2,7 miliardi di euro, di cui circa 2 miliardi di euro legati ai soli ammortamenti per i diritti delle prestazioni dei calciatori./nQuesti i costi voce per voce nella stagione 2022/23:/nL’EBITDA è quindi risultato positivo per 1.669,8 milioni di euro, mentre l’EBIT è invece negativo per 603,0 milioni di euro. Il risultato ante imposte è negativo per 828 milioni di euro, con un risultato netto aggregato negativo pari a 827,2 milioni di euro, con il contributo positivo di soli quattro club: Brighton, Manchester City, Bournemouth e Brentford (come emerge dalla tabella sottostante)/n/nNon c’è pero soltanto il risultato netto a preoccupare. A complicare ulteriormente le cose c’è la particolarità che mai come quest’anno si sono sollevati dubbi sulle posizioni finanziarie di alcuni club nei confronti del Fair Play Finanziario interno inglese, le cui norme in particolare consentono alle società un deficit massimo di 105 milioni di sterline in un ciclo triennale. Il Manchester City per esempio dovrà fare fronte ad accuse di aver violato il Fair Play Finanziario interno per ben 115 volte con le accuse legate non solo ai conti ma soprattutto al fatto dii non aver fornito informazioni finanziarie accurate, «in particolare per quanto riguarda le sue entrate (compresi i ricavi da sponsorizzazioni), le sue parti correlate e i suoi costi operativi». Invece club come Everton e Nottingham Forest sono già stati penalizzati in questa stagione in particolare per le violazioni delle norme sulla perdita massima consentita. E sullo sfondo resta anche il caso del Chelsea, che ha cercato una strada per aggirare le norme con la vendita di due hotel riducendo così il rosso a bilancio: la Premier League però non ha dato ancora il via libera e i Blues sono a rischio di eventuali sanzioni./nC’è da dire però che il grido di allarme è scattato a Londra e dintorni e la situazione in Inghilterra viene costantemente monitorata con qualche contromisura che è già scattata. Come a dire: sappiamo benissimo di avere delle patologie e ci stiamo lavorando/nLe penalizzazioni in cui sono incorsi Everton e Nottingham Forest, per esempio, da un certo punto di vista possono essere anche considerate come segno che il sistema ha iniziato ad operare per evitare che la situazioni vada fuori controllo./nNon solo, ma probabilmente cosa più importante, la Premier League è pronta ad introdurre un sistema di tetto salariale, dopo il primo via libera da parte dei club./nIn particolare, le società del massimo campionato inglese hanno concordato di voler stabilire un limite su quanto possono spendere, con il tetto basato su quanto guadagna il club che incassa di meno dalla vendita dei diritti televisivi. La votazione non ha ottenuto l’unanimità però sono stati 16 i voti a favore sui 20 club presenti. Con Manchester City, Manchester United e Aston Villa che hanno votato contro mentre il Chelsea si è astenuto./nLa decisione ora sarà portata all’Assemblea Generale Annuale che andrà in scena a giugno, quando potrebbe essere definitivamente approvato con l’ipotesi addirittura possa entrare in vigore già dal 2025/26./nCome dovrebbe funzionare il tetto salariale? L’ipotesi è di fissare il tetto a un valore multiplo rispetto al club che incassa meno dalla vendita dei diritti televisivi. Ad esempio, il Southampton nel 2022/23 ha incassato 103,6 milioni di sterline dai diritti tv distribuiti dalla Premier League: se il limite fosse fissato a 5 volte quella cifra (ma la discussione è ancora in corso tra 4,5 e 5 volte), i club non potrebbero spendere per stipendi, ammortamenti e pagamenti per agenti più di 518 milioni di sterline (circa 605 milioni di euro al cambio attuale). Tra i club, il Chelsea sarebbe già al di sopra del tetto con costi stimati per 540 milioni di sterline, mentre il Manchester City rientrerebbe nei paletti con costi stimati per circa 500 milioni di sterline./nSul tavolo restano vari temi di dibattito, come ad esempio quale cifra utilizzare come base: dovrebbe essere il totale degli introiti televisivi o solo l’accordo a livello nazionale? Tutto questo deve ancora essere discusso approfonditamente, così come le eventuali sanzioni./nAttualmente il sistema del FPF inglese prevede decurtazioni di punti (come nel caso già citato di Everton e Nottingham Forest nella stagione attuale), ma le ipotesi emerse nelle scorse settimane fanno riferimento anche ad una “luxury tax” in stile NBA: in sostanza, i club che spenderanno troppo verrebbero sottoposti a sanzioni economiche che aumenterebbero in base a quanto sia stato superato il tetto salariale. I soldi raccolti verrebbero poi ridistribuiti ai club della Premier League che rispettano le regole, ma potrebbero persino andare in un “fondo di emergenza” per aiutare i club in difficoltà finanziarie presenti nelle categorie inferiori.",
      "date": "Sab, 4 Mag 2024",
      "url": "https://www.calcioefinanza.it/2024/05/04/football-affairs-premier-league-bilanci-in-rosso/",
      "author": "LUCIANO MONDELLINI",
      "imgLink": "https://www.calcioefinanza.it/wp-content/uploads/2024/04/manchester-city-v-newcastle-united-premier-league.webp"
    },
    {
      "id": "0.8310390316865018",
      "title": "Per l’immagine il pignoramento non è stato bello, ma per l’Inter è meglio stare sotto Oaktree",
      "excerpt": "Il club nerazzurro è passato ufficialmente nelle mani del fondo californiano: quali saranno i primi passi e i temi sul tavolo nella gestione della società.",
      "body": "A costo di apparire cinici e sicuramente ingenerosi nei confronti dell’impegno e dai denari profusi nell’Inter dagli Zhang in questi anni, si può dire che, giunti a questo punto, il club nerazzurro ha chiuso la questione del non ripagato finanziamento a Oaktree con la migliore opzione possibile./nOsservandolo dallo stretto punto di vista della società nerazzurra, il mancato pagamento del prestito da 275 milioni di euro (che con interessi è arrivato a valere 395 milioni) da parte di Zhang ha nei fatti significato il passaggio da un proprietario super indebitato e pieno di problemi con le istituzioni finanziarie cinesi e internazionali a una colosso dell’asset management su scala mondiale, che ha asset in gestione per oltre 190 miliardi di dollari./n/nUn notevole balzo in avanti per quel che concerne la solidità finanziaria di chi controlla il club, che non va scordato, dovrebbe terminare l’esercizio 2023/24 con una perdita intorno ai 40/50 milioni (per quanto in via di miglioramento nei confronti della perdita di 85 milioni dell’esercizio precedente) e un debito complessivo intorno ai 650/700 milioni./nAnalizzando invece la questione in un’ottica più allargata, non si può nascondere che l’uscita di scena di Zhang in seguito a un mancato pagamento di un prestito appaia quale un finale triste per una era, quella cinese all’Inter, che era iniziata nel 2016 sulle ali dell’entusiasmo di una ipotetico interesse strategico di Pechino del calcio che però è evaporato dopo solo qualche anno. Era Zhang che, non vada scordato, è comunque tra le più vincenti della storua nerazzurra./nNon sono pochi infatti i meriti che la dinastia Zhang può vantare nella sua gestione dell’Inter:/nLa storia del calcio e le connesse opinioni dei tifosi avranno il compito poi di stabilire se Steven Zhang sarà considerato un martire della causa nerazzurra che ha sacrificato parte dei suoi averi sull’altare della competitività della squadra. Oppure un imprenditore imprudente che, incauto del pericolo imminente, non si è peritato per tempo di vendere i gioielli di famiglia e adottare una strategia lacrime e sangue per tenersi il club e non incappare in una perdita significativa dall’investimento Inter./nSu questo secondo punto in particolare appare evidente che economicamente gli Zhang non ne escono bene. A fronte di un investimento di 900 milioni in questi anni, Zhang su un indennizzo previsti all’interno delle norme che regolavano il finanziamento non ripagato. Queste in particolare indicano che qualora l’obbligazione non sia onorata, Zhang avrebbe diritto al differenziale tra una stima sul valore del club (stilata da un soggetto terzo) e l’ammontare del prestito non ripagato (395 milioni). Appare quindi difficile che sommando le varie componenti si vada vicino a quella cifra oltre il miliardo che Zhang considerava la soglia soddisfacente per potere vendere il club nerazzurro./nQuel che è certo è che ora la parola spetta a Oaktree, che non a caso in questi giorni sta accelerando sui vari aspetti tecnici concernenti il sui ingresso nel capitale. A livello strategico il fondo USA si trova nella privilegiata situazione, come si accennava in precedenza, di avere praticamente il miglior management su piazza con il trio Marotta-Antonello-Ausilio visto con la macchina Inter che sul lato economico continua a mostrare miglioramento nella gestione caratteristica (non contando quindi l’aspetto debitorio ma solo quello della gestione corrente) e sembra molto ben oliata nella gestione sportiva, con la prossima campagna acquisti praticamente quasi completata. Per altro, particolare significativo, al Mondiale per Club che si disputerà nell’estate 2025 negli Stati Uniti, Oaktree avrà l’opportunità di presentarsi come una delle soltanto due proprietà statunitensi a capo di una società europea qualificata per il torneo (l’altra è quella di Todd Boehly e soci al Chelsea)./nÈ evidente però che prima di giungere al nuovo Mondiale per Club molte decisioni strategiche dovranno essere prese. Soprattutto perché nel 2027 l’Inter ha in scadenza un bond da 400 milioni che è in capo alla stessa società e non al suo proprietario come nel caso di quello appena non ripagato da Zhang. Quindi se l’obbligazione non dovesse essere onorata, sarebbe l’Inter stessa (e non il suo proprietario) a pagarne le conseguenze./nIn questo quadro è chiaro che questo moloch da 400 milioni sia un primo punto dirimente di come potrà agire la nuova Inter targata Oaktree. Perché una cosa è certa: per quanto i conti si vadano normalizzando, l’Inter non sarà mai in grado di produrre da sé cassa per 400 milioni in tre anni. E pertanto dovranno essere trovate soluzioni straordinarie. Tra poco, quindi non appena istituito il nuovo cda e varata la stagione, il tema tornerà sicuramente sul tavolo e da li, se non dall’ormai imminente calciomercato, si inizierà a capire come Oaktree intenderà agire sull’Inter./nSono diverse d’altronde le soluzioni sul tavolo contando sul fatto che la forza finanziaria di Oaktree consente all’Inter di approcciare i mercati con minore debolezza. Da quanto trapela la strategia iniziale potrebbe essere quella di continuare, con spalle finanziariamente più solide, quella sinora seguita da Marotta, Ausilio e Antonello: ovvero tenere alto il livello di competitività della squadra non disdegnando però plusvalenze qualora il mercato ne creasse l’opportunità, nei fatti confermando la strategia del mercato a zero delle ultime stagioni. Di qui l’ampio mandato all’attuale governance.  Il punto interessante è che l’Inter da un punto di vista sportivo è a un livello molto elevato e i prossimi rinnovi di Lautaro e Barella saranno già dei nodi importanti per evidenziare le capacità di spesa./nSu un versante più tecnico da punto di vista economico e sempre nell’ottica di pagare il bond del 2027, numerose sono le opzioni sul tavolo ma niente impedisce di scegliere la via percorsa dai Friedkin alla Roma nel 2022: ovvero un parziale ripagamento del bond in scadenza e accenderne uno nuovo di minore entità e a minor costo contando sul fatto che, proprio in virtù della solidità finanziaria di Oaktree alle spalle, il nuovo tasso di interesse potrebbe essere inferiore a quanto invece la stessa Inter spuntava quando era targata Zhang./nQuesto ovviamente a meno che non si palesino offerte da investitori che puntino a entrare nel capitale. Cosa che ovviamente contribuirebbe non poco ad alleviare il sempre significativo monte debiti nerazzurro.",
      "date": "Sab, 25 Mag 2024",
      "url": "https://www.calcioefinanza.it/2024/05/25/inter-football-affairs-inter-pignoramento-zhang-oaktree/",
      "author": "LUCIANO MONDELLINI",
      "imgLink": "https://www.calcioefinanza.it/wp-content/uploads/2024/05/fbl-ita-seriea-torino-inter-scaled.jpg"
    },
    {
      "id": "0.4385863540144959",
      "title": "Zhang-Oaktree, il tempo sta scadendo: le prospettive per l’Inter e il 2027 all’orizzonte",
      "excerpt": "La trattativa tra il presidente nerazzurro e Pimco si fa sempre più complicata: il tempo stringe e il club rischia di finire nelle mani del fondo californiano.",
      "body": "In qualsiasi maniera terminerà la questione del rifinanziamento del debito tra Suning e Oaktree una cosa è certa: in finanza una delle norme base è quella per cui mai e poi mai giungere vicini alla scadenza per un’operazione di questo tipo. Il tempo infatti gioco contro e soprattutto le controparti sanno che l’altra parte è con le spalle al muro. Non sorprende quindi che secondo quanto pubblicato dalla stampa nazionale proprio nelle ultime ore l’affare con Pimco, il fondo che dovrebbe garantire a Steven Zhang i soldi per pagare Oaktree (e quindi tenersi l’Inter), sia appeso a un filo./nLa considerazione è talmente banale che è praticamente impossibile che il presidente nerazzurro e i suoi advisor (Goldman Sachs e Raine) non ne avvertissero il pericolo. Quindi è presumibile pensare che la forza contrattuale di Zhang e dei suoi consulenti era talmente limitata che entrambe le controparti abbiano avuto buon gioco a portarlo sino alla scadenza e porlo quindi con le spalle al muro./n/nIn questo quadro è bene spiegare che in termini strettamente tecnici e di sopravvivenza l’Inter non rischia nulla. L’intesa, è bene precisare, è tra Oaktree e Zhang mentre l’Inter non ne è direttamente coinvolta visto che il club è il bene che quest’ultimo ha posto come pegno per ottenere quei soldi. Pertanto il debito non è in capo alla società nerazzurra e quindi se il presidente non ripaga (tramite mezzi propri o prestati da altri), l’Inter diventerebbe di proprietà del fondo Oaktree ma in se stessa non rischia nulla./nQuesto però non significa che per la società nerazzurra il cielo sia sereno. Infatti non vanno esclusi scenari a nessun livello, con un paio di rischi annessi: una possibile battaglia legale tra Suning e Oaktree. Che potrebbe anche portare a un blocco operativo dell’Inter, molto pericoloso perché cadrebbe nell’immediata vigilia di una sessione di mercato da affrontare e con alcuni rinnovi di contratto da definire da Lautaro a Barella passando per il tecnico Inzaghi./nNon va scordato peraltro che Zhang d’altronde non ha problemi solo con l’Inter ma anche in patria: nel luglio 2022 infatti il Tribunale di Hong Kong ha dato ragione a China Construction Bank Asia in una causa in base alla quale il presidente nerazzurro dovrà ripagare all’istituto di credito circa 300 milioni di euro di un prestito mai ripagato. Una sentenza che dalle scorse settimane ha valore anche in Italia come raccontato da questa testata, mentre è in attesa di giudizio una seconda causa al Tribunale di Milano in cui viene richiesto che l’Inter riconosca a Zhang uno stipendio su cui i creditori possano rivalersi./nInsomma è semplice ipotizzare che sarà un weekend di fuoco per il presidente cinese dell’Inter anche perché non pare che le negoziazioni con Pimco siano in discesa. E a a peggiorare ulteriormente le cose c’è quanto ha svelato il Financial Times ieri, spiegando che Oaktree si attendeva una cessione dell’Inter che non è avvenuta e che ha strutturato il prestito in modo tale da condividere i profitti derivanti da una cessione dell’Inter. Inoltre ha spiegato il quotidiano londinese non è assolutamente vero che lo stesso fondo stia ostacolando le negoziazioni tra Zhang e Pimco./nVa detto per onor di cronaca che a livello tecnico che le intese Pimco–Suning potrebbero essere firmate anche nel fine settimana, al massimo entro domenica. Poi, per il passaggio di denaro da un fondo all’altro, ci sarebbe tecnicamente tempo fino a martedì 21, visto che lunedì 20 maggio è un giorno festivo in Lussemburgo (dove hanno sede sia Grand Tower, la holding lussemburghese di Suning attraverso cui controlla l’Inter, sia OCM Luxembourg Sunshine, holding lussemburghese di Oaktree, ovverosia le due società che materialmente hanno siglato il contratto)./nCosa succederebbe se Zhang non pagasse il debito?  L’Inter era il pegno con cui il presidente nerazzurro ottenne quei soldi nel maggio 2021 (al tempo necessari per far sopravvivere la società, a corto di liquidità a causa del Covid tanto da dover rinviare il pagamento degli stipendi, saldati appunto grazie ai soldi di Oaktree), quindi il controllo del club passerebbe ad Oaktree per una cifra che sarebbe la differenza tra quanto verrebbe stimato il reale valore del club da un soggetto terzo e l’ammontare del debito non ripagato./nQuindi non solo Zhang non incassarebbe quella cifra sopra il miliardo di euro che era la sua base per poter vendere il club (cifra peraltro che non sarebbe stata sufficiente per la dinastia cinese a uscire in attivo dagli investimento visto che negli anni ha iniettato nell’Inter circa 700 milioni), ma soltanto una piccola porzione, mentre Oaktree dal canto suo con un esborso limitato si troverebbe in possesso di un club che, pagato a quelle cifre potrebbe consentirgli una lauta plusvalenza in un tempo non relativamente lungo trovando un acquirente (il fondo ha sempre detto di non avere intenzione di prendere la guida operativa del club)./nUna società peraltro che ha appena vinto il campionato, che parteciperà sia alla prossima Champsions League sia al Mondiale per Club e la cui parte sportiva è gestita splendidmente dal duo Marotta–Ausilio e anche la parte economica, per quanto concerne la gestione caratteristica, sta migliorando di anno in anno sotto le cure di Alessandro Antonello./nInoltre le prospettive future indicano d’altronde un ulteriore miglioramento nei conti nelle stagioni prossime. Anche grazie al Mondiale per Club che si svolgerà tra giugno e luglio 2025, i cui ricavi (seppur ci sia il rischio siano in forte calo rispetto alle prime indiscrezioni) probabilmente verranno distribuiti su due bilanci, parte entro il 30 giugno 2025 e parte entro il 30 giugno 2026. Inoltre, il nuovo formato della Champions League porterà maggiori introiti, con premi minimi previsti intorno ai 50 milioni di euro (quest’anno l’Inter ne ha incassati 65 grazie alla qualificazione agli ottavi), oltre alla crescita nel settore commerciale. Infine, ma non certo meno importante, per il 2024/25 sono già stati contrattualizzati ricavi da sponsor per 72 milioni di euro, in attesa di nuovi accordi per lo sponsor di maglia (con il broker di scommesse Betsson in pole position) e di manica./nSe invece Zhang trovasse i soldi allora l’Inter sarebbe ancora nelle mani del buinessman cinese. E il club si troverebbe ulteriormente nella continuità gestionale di questi anni. Questo detto però, non è che non ci siano nubi all’orizzonte. Il vero punto debole, se non debolissimo, della gestione Zhang è l’indebitamento. Questo ammontare al 30 giugno 2023 per il club nerazzurro era pari a 807 milioni lordi con una posizione finanziaria netta negativa per circa 310 milioni, ma ora dovrebbe essere in calo intorno ai 700 milioni lordi dopo la conversione in capitale di circa 98 milioni di debiti verso la proprietà, legati ai vari finanziamenti arrivati dagli Zhang negli ultimi anni./nIl pesante indebitamento in particolare porta con sé due effetti principali:/nSul secondo punto però è bene chiarire una questione sin da subito: una società non viene dichiarata fallita sin tanto che non sia un Tribunale a stabilirlo, per un mancato adempimento nei confronti dei creditori, siano essi fornitori, dipendenti o soggetti finanziari. E sinora l’Inter non ha mai avuto problemi di questa sorta. Con buona pace di quegli addetti ai lavori e non solo – siano essi presidenti di società di Serie A o semplici tifosi – che ogni tanto si lamentano di una competizione falsata in quanto ci sono club superindebitati che alterano gli equilibri./nVa notato inoltre che a livello di liquidità se l’operazione con Pimco andasse in porto potrebbe non esserci necessità di nuovi interventi da parte dell’azionista di riferimento perché resterebbero in cassa circa un centinaio di milioni./nProvando a fare i calcoli infatti va detto che nei documenti ufficiali del club nerazzurro emerge che al 31 dicembre 2021 (ultima data disponibile in termini di aggiornamenti ufficiali) Grand Tower, la controllante dell’Inter che ha ricevuto il prestito dal fondo Oaktree, erano disponibili ancora 131,6 milioni di euro in cassa: da quel momento, l’Inter ha ricevuto 51 milioni dalla controllante, quindi indicativamente dovrebbero rimanere in cassa circa 80 milioni di euro. Considerando che la cifra complessiva da ripagare a Oaktree, interessi compresi, dovrebbe aggirarsi intorno ai 385 milioni, nel caso l’accordo con Pimco sia da 430 milioni, a Zhang dovrebbero restare oltre un centinaio di milioni di euro in caso di necessità per l’Inter./nIl vero tema però è quello più all’orizzonte ed è legato al bond da 400 milioni che scadrà nel febbraio 2027 (non a caso lo stesso anno in cui potrebbe scadere il prestito a Zhang di Pimco) e che pesa da solo per circa 30 milioni annui sui conti del club (con oneri finanziari che si avvicinano ai 40 milioni complessivamente).Per altro, particolare più importante di tutti, questo bond da 400 milioni è una obbligazione che è in capo all’Inter, non al suo proprietario. Quindi se non viene pagata, è l’Inter a dover pagarne le conseguenze e dichiarare insolvenza./nIl piano di rimborso del bond, nel dettaglio, è il seguente:/nNon v’è dubbio quindi che gli oltre 390 milioni da ripagare il 9 febbraio 2027 sono un punto dirimente per il futuro del club nerazzurro, tenendo presente inoltre che, qualora andasse in porto l’operazione con Pimco, sempre in quell’anno dovrebbe essere ripagata al fondo californiano la quota da 430 milioni più interessi da parte di Zhang (intorno ai 550 milioni in totale)/nInsomma a meno che non giungano capitali dalla Cina (che al momento non sembrano preventivabili) l’ammontare non sarebbe certamente di poco conto per un club che fattura intorno ai 450 milioni. Osservando in particolare che per quanto il club stia progredendo speditamente verso un miglioramento economico, al momento l’Inter è ancora in perdita ed è quasi impossibile che nel giro di tre anni possa produrre talmente tanta cassa da poter soddisfare le sue obbligazioni sul mercato./nPer questo è molto probabile che le ipotesi di una operazione straordinaria saranno sempre presenti sul tavolo nerazzurro:/nQuello che sarebbe veramente importante è che Zhang e i suoi abbiano imparato la lezione e che inizino a cercare nuovo soci immediatamente, onde evitare di trovarsi un’altra volta con le spalle al muro e senza munizioni: perché questa volta non sarà Zhang a doverne pagare le conseguenza ma l’Inter stessa.",
      "date": "Dom, 19 Mag 2024",
      "url": "https://www.calcioefinanza.it/2024/05/19/football-affairs-zhang-oaktree-inter/",
      "author": "LUCIANO MONDELLINI",
      "imgLink": "https://www.calcioefinanza.it/wp-content/uploads/2022/10/fc-internazionale-v-as-roma-serie-a.webp"
    },
    {
      "id": "0.9510654773323053",
      "title": "L'Europeo extra-large è il migliore affare dell'UEFA, sia in termini economici che geopolitici",
      "excerpt": "La formula allargata consente di coinvolgere più Nazionali e, di conseguenza, aumentare i ricavi per la Federcalcio europea.",
      "body": "Il campionato europeo iniziato ieri sera a Monaco segna il ritorno della kermesse continentale nella sua formula più tradizionale, ovvero quello in cui viene ospitata in una sola nazione dopo l’edizione itinerante del 2020 (giocata però nell’estate 2021 causa Covid). Viene confermata inoltre la versione extra-large a 24 squadre, modello adottato per la prima volta nell’edizione del 2016 in Francia, cosa che conferma la volontà della UEFA di proseguire sulla strada di un progressivo allargamento della fase finale, se si pensa che la prima edizione, nel 1960, aveva visto partecipare solo quattro squadre nazionali. Il numero è poi andato progressivamente aumentando salendo a otto nel 1980 per  poi ancora issarsi a 16 dal 1996 sino al 2012./nA livello tecnico, visto che tra le superpotenze calcistiche mancano soltanto Brasile e Argentina (e in misura minore di importanza l’Uruguay) si può considerare un mondiale in miniatura. Anche perché quanto emerso nelle ultime edizioni della Coppa del Mondo parla a favore dell’Europa, che si è presentata con ben sei semifinaliste su otto tra Russia 2018 e Qatar 2022: due volte con la Francia , due volte con la Croazia e una volta Inghilterra e Belgio (le uniche eccezioni che sono state Argentina e Marocco in Qatar)./n/nCerto, mancheranno i campioni delle nazionali latinoamericane e le sfide esotiche contre le selezioni emergenti di Africa e Asia, ma sicuramente quello che può garantire qualsiasi squadra del Vecchio continente è una preparazione tattica adeguata. Pertanto, non sarà semplice per nessuno ottenere vittorie di larga misura./nPer quel che concerne l’aspetto strategico ed economico, l’allargamento continuo del numero di squadre e la peculiarità che nella fase a gironi (ben 36 partite) saranno eliminate solo otto squadre su 24 è conseguenza di due elementi:/nQuello  geopolitico è legato in parte all’aumento del numero degli Stati europei dopo le disgregazioni di nazioni contenitore come l’Unione Sovietica e la Jugoslavia (o anche la separazione della ex Cecoslovacchia). Pertanto, era giocoforza necessario incrementare la presenza nella fase finale./nNon si può scordare però che in questo c’è però un aspetto più strettamente di politica calcistica. L’aumento del numero dei Paesi europei ha portato con sé un numero maggiori di federazioni calcistiche e ampliare il numero di posti alla fase finale di un Europeo non può che fare felici i presidenti delle federcalcio nazionali che poi sono quelli che – come parte del Congresso UEFA – sono chiamati a votare per il presidente della Federcalcio europea. Si pensi a federazioni come la Georgia (esordiente quest’anno ina una fase finale), l’Albania, la Slovenia, la Slovacchia oppure anche della Scozia, i loro presidenti non potranno che essere contenti che il numero di squadre sia elevato. Nei fatti queste selezioni qualificandosi per la fase finale l’obiettivo l’hanno già ottenuto./nIl secondo punto è quello economico ed è legato alla natura del bilancio della UEFA, che, come spesso sottolineato in questo appuntamento, ha due canali principali con cui produce entrate: la gestione della Champions League e delle altre due competizioni per club (Europa League e Conference League) ogni anno e l’organizzazione dell’Europeo per squadre nazionali ogni quattro stagioni./nE’ evidente che in questo quadro un maggior numero di Paesi partecipanti alla fase finale significa maggiori entrate da diritti televisivi (più nazioni sono coinvolte direttamente). Inoltre, la formula in vigore garantisce a molte squadre la sicurezza di disputare quasi quattro match visto che per 16 selezioni su 24 (quindi i due terzi delle selezioni) ci sarà anche la sfida valida per gli ottavi, oltre alle tre della fase iniziale./nApprofondendo questi temi, per EURO 2024 si parla di un giro d’affari da quasi 2,5 miliardi di euro che porterà oltre un miliardo nelle casse della UEFA e 7 milioni di turisti in Germania./nSono numeri che restano lontani dai quelli dalla Coppa del Mondo, ma gli Europei restano un fattore rilevante per le casse della UEFA, anche più della Champions League e delle competizioni per club. Perché se è vero che il torneo si disputa ogni quattro anni e porta meno ricavi di una singola edizione dell’ex Coppa dei Campioni, è nello stesso modo vero che l’incasso netto per la Federcalcio continentale è nettamente maggiore./nLe stime della UEFA parlano di entrate per 2,4 miliardi e per far intuire la crescita del calcio a livello economico, basti pensare che EURO 1992 incassò complessivamente quasi 41 milioni di euro: nel giro di poco più di 30 anni, quindi la cifra è salita di un sensazionale 5.790%, con una crescita notevole anche rispetto all’edizione 2016 visto che l’incremento è del 26% rispetto agli 1,9 miliardi incassati nel torneo giocato in Francia (nell’edizione 2021 ci fu un calo a 1,8 miliardi legato in particolare alle limitazioni Covid che pesarono sulla biglietteria)./nLa voce maggiore è quella dei diritti televisivi, con incassi previsti per 1,4 miliardi, aiutata anche dai contratti firmati all’ultimo minuto (come quello per la Francia con BeIN Sports di Nasser Al-Khelaifi, presidente del PSG nonché numero uno dell’ECA e vicino al presidente UEFA Ceferin). A seguire troviamo ricavi commerciali previsti per 568 milioni di euro, con 300 milioni stimati come incassi dalla biglietteria e ulteriori 100 milioni per l’hospitality./nQuesti numeri fanno da contraltare a costi relativamente bassi. Complessivamente le stime parlano di spese per 1,2 miliardi di euro, di cui circa la metà legati all’organizzazione dell’evento (645 milioni), mentre 240 milioni verranno versati ai club in base al numero di giocatori “prestati” per il torneo e infine 331 milioni sono stimati come premi alle federazioni in base ai risultati con un massimo di 28,5 milioni previsti per chi alzerà il trofeo. Va notato che nonostante il corposo aumento di ricavi per l’UEFA, la voce legata ai premi per i risultati è rimasta stabile: rispetto ai 301 milioni del 2016, l’aumento è stato del 10% rispetto al +25% dei ricavi./nL’incasso netto per la UEFA, quindi, sottraendo i costi ai ricavi, sarà pari a 1,2 miliardi. Numeri anche in questo caso in forte crescita rispetto alle edizioni precedenti: nel 2021 infatti l’incasso netto era stato di 645 milioni di euro, rispetto agli 847 milioni del 2016 e ai 593 milioni del 2012. Per fare un confronto con le competizioni continentali per club, sia nel 2022/23 che nel 2023/24 nelle casse della UEFA sono rimasti circa 200 milioni considerando la differenza tra ricavi e costi, soprattutto alla luce di una distribuzione di entrate ai club maggiori rispetto a quanto avviene per le federazioni agli Europei: nelle coppe viene distribuito in premi il 78% dei ricavi, una percentuale che a EURO 2024 sarà invece pari solo al 13%./nIl surplus proveniente dagli Europei sarà poi distribuito dalla UEFA attraverso investimenti nel programma HatTrick, creato nel 2004 e che distribuisce i profitti del torneo alle federazioni continentali per investirli in progetti di sviluppo a lungo termine tra infrastrutture e formazioni dei giovani calciatori. In particolare, la previsione è di distribuire circa 935 milioni nel 2024 derivanti proprio dall’incasso netto di EURO 2024. Quello che resterà servirà anche per andare a rinforzare le casse della UEFA, che hanno sofferto negli ultimi anni, anche per il Covid./nE’ evidente come queste siano tutte ottime carte in mano al presidente della UEFA Aleksander Ceferin per saldare il proprio potere in una sorta di campagna elettorale permanente, visto che l’elezione dell’esponente più elevato della confederazione continentale avviene con voto capitario. E pertanto il voto della federazione più importante vale uno così come quello di un Paese quasi insignificante in termini sportivi. Tutto ciò va ben oltre il mandato del numero uno sloveno, che scadrà nel 2027, ma serve a mantenere lo status quo della Federcalcio europea, in un mondo in cui le parti sgomitano per avere la loro fetta di torta./nInoltre, è nello stesso modo palese come gli allargamenti dei tornei UEFA (Champions League ed Europei) soddisfi più soggetti (un maggior numero di club e federazioni) e questo aiuta Ceferin a trovare consenso superiore a livello internazionale e quindi anche nel suo tentativo di trovare maggiore spazio nei calendari a scapito di FIFA e leghe nazionali./nNon a caso, come si è accennato in un precedente appuntamento di questo editoriale, nonostante tutti parlino di un numero di partite preoccupante per la salute dei giocatori, la UEFA punta ad aumenta il numero di match in Champions League, la FIFA vara il Mondiale per club e svariate leghe nazionali non vogliono sentire parlare di abbassare il numero delle partecipanti al loro massimo campionato./nAndando oltre gli elementi di geopolitica sportiva, una cosa positiva di EURO 2024 (e che vale la pena di evidenziare) è l’attenzione alla sensibilità ambientale di questa manifestazione. La kermesse subirà radicali cambiamenti rispetto all’ultima edizione itinerante e si baserà soprattutto sui principi chiave della sostenibilità./nNon ci saranno in particolare spostamenti eccessivi da parte delle squadre– come fu per EURO 2020, un format criticato a più riprese dal presidente della UEFA Aleksander Ceferin – e quindi vi sarà un conseguente abbattimento delle emissioni sulla scia degli obiettivi inseriti nella ESG Strategy della Federcalcio europea, a firma di Michele Uva, responsabile per la sostenibilità del massimo organo di governo del calcio continentale./nIn particolare, il concetto di sostenibilità si articola su tre grandi principi: quello ambientale, quello sociale e quello organizzativo. E in questo si va dal contrasto al razzismo alla parità di genere nei luoghi di lavoro; oltre alla questione della riduzione delle emissioni che per i grandi eventi costituisce un problema./nNon a caso nel documento concordato tra la UEFA e il governo tedesco si parla di un livello di emissioni totali di circa 347 migliaia di tonnellate di Co2 equivalente, una riduzione del 90% rispetto ai Mondiali di Qatar 2022./nPer raggiungere questo risultato, in un evento che muove milioni di persone, si è puntato innanzitutto sul fatto che non fosse necessario realizzare nuove strutture, essendo gli stadi tedeschi già pronti per ospitare il torneo. Il resto lo ha fatto un piano composto da 99 azioni che puntano a cambiare radicalmente l’impatto di una partita di calcio. In questo scenario i calendari dei gironi sono organizzati in modo da ridurre al minimo le trasferte e quando necessario farlo in città limitrofi; gli spostamenti poi privilegiano il treno, con i tifosi che potranno disporre di prezzi notevolmente ridotti quando in possesso di un biglietto per lo stadio. Non solo, anche le squadre verranno incoraggiate a non prendere l’aereo./nIn generale si cercherà di scoraggiare il più possibile l’utilizzo della macchina, con tanto di riduzione dei parcheggi in alcune città. Oltre a questo, c’è la scelta dell’energia rinnovabile per gli impianti, e più in generale la riduzione dei consumi elettrici e di acqua, e quella dei rifiuti con una forte spinta verso l’economia circolare, ovvero la possibilità di differenziare la spazzatura per recuperare le materie prime./nQuesto però non significa che EURO 2024 sarà “carbon neutral”, l’obiettivo è avvicinarsi il più possibile. Il progetto della UEFA inoltre è di compensare le emissioni rimanenti in un modo nuovo: non comperando crediti di carbonio per progetti di riforestazione in paesi lontani, ma attraverso un fondo di qualche decina di milioni che dovrà finanziare i progetti delle società calcistiche, anche piccole, per diventare più sostenibili./nQuale sarà invece il portato di EURO 2024 sul PIL della nazione ospitante e di quelle partecipanti? In Germania, nonostante i 7 milioni di turisti previsti, non si fanno grandi illusioni e i vari esperti spiegano che la manifestazione avrà un impatto economico significativo ma non rilevante al punto tale da rialzare una economica in recessione come quella tedesca./nSecondo Michael Grömling, esperto di economia presso l’Istituto dell’economia tedesca (IW), l’esperienza dei Mondiali 2006 “dimostra che molti consumatori approfitteranno dell’evento per comprare un nuovo televisore, invitare amici a guardare le partite o bere una birra in più durante il tifo. Ma risparmieranno in altri ambiti: salsicce alla griglia invece di un ristorante, serata davanti alla TV invece di andare al cinema. Le spese per i consumi, quindi, non aumentano necessariamente, ma si spostano”./nAllo stesso tempo, i tifosi degli altri 23 Paesi partecipanti “sostituiranno altri turisti: una camera d’albergo può essere occupata una sola volta. Per le dieci città in cui si terranno le partite, l’evento può portare un piccolo impulso economico, ma il PIL a fine anno non sarà più alto”./nPerò vanno notati anche aspetti d’impatto potenziale a lungo termine: “Un grande evento sportivo può migliorare l’immagine del paese ospitante. Un Europeo riuscito dal punto di vista sportivo e organizzativo rende la nazione più attraente. Curare l’immagine è un grande vantaggio, soprattutto in un contesto di investimenti diretti deboli. Allo stesso tempo, l’economia è influenzata dalle aspettative e dagli stati d’animo: il rendimento emotivo dell’Euro 2024 non va sottovalutato”, ha spiegato./nDiverso invece il discorso per i Paesi le cui Nazionali andranno molto avanti nel torneo. In Italia, per esempio, le vittorie degli Azzurri nelle grandi manifestazioni sportive internazionali, come Europei e Mondiali di calcio o Olimpiadi, hanno spesso avuto effetti positivi sull’economia nazionale./nSecondo le stime della Figc, il trionfo europeo della Nazionale di Mancini nel 2021 ha generato una crescita addizionale del PIL dello 0,7% (circa 12 miliardi di euro). Quasi quanto l’impatto positivo avuto dal successo degli azzurri di Lippi nel Mondiale 2006, che portò ad un incremento addizionale del Pil italiano dell’1% e ad un aumento dell’export nell’anno successivo del 10%. Uno studio della banca olandese ABN Amro ha preso in rassegna 13 edizioni dei Mondiali di calcio (da Messico 1970 a Russia 2018) ed è emerso che, anno su anno, la crescita reale del PIL dei vincitori sia stata, in media, maggiore dello 0,77% rispetto all’anno precedente. E così è stato anche per l’Argentina, il cui PIL, dopo la vittoria di Messi e compagni in Qatar nel 2022 ha registrato una crescita del 5,2% rispetto al 2021, per poi però tracollare nel 2023./nGli economisti hanno individuato diverse componenti della domanda che possono essere influenzate positivamente dai trionfi di squadre e atleti:",
      "date": "Sab, 15 Giu 2024",
      "url": "https://www.calcioefinanza.it/2024/06/15/football-affairs-euro-2024/",
      "author": "LUCIANO MONDELLINI",
      "imgLink": "https://www.calcioefinanza.it/wp-content/uploads/2024/02/IMG_2696-scaled.jpeg"
    },
    {
      "id": "0.7207380896153819",
      "title": "I Friedkin comprano l'Everton ed entrano in Premier League: per la Roma è positivo o negativo?",
      "excerpt": "Ecco le chiavi di lettura dell’acquisto della società inglese da parte della famiglia Friedkin, già proprietaria della Roma in Serie A.",
      "body": "L’acquisizione (ormai probabilissima) di una quota di controllo nell’Everton da parte della famiglia statunitense dei Friedkin (proprietari sia della Roma in Italia sia del Cannes in Francia) segna un punto di discontinuità nel panorama delle multiproprietà di club./nSinora la gran parte di queste era organizzata con un pesce pilota – come il Manchester City nel caso del City Football Group o il Red Bull Lipsia in quella della Red Bull – attorno al quale agganciare un numero svariato di squadre minori per importanza. Oppure con un modello tipo quello del fondo 777 Partners che prevede varie squadre, come il Genoa in Italia, l’Herta Berlino in Germania o lo Standard Liegi in Belgio, che però sono squadre di media dimensione senza che nessuna per ora possa ambire a vincere il campionato o una coppa europea./nNel caso invece del gruppo che stanno creando i Friedkin non si capisce chi, tra Roma ed Everton, potrà essere il club leader (il Cannes, che milita nelle serie minori francesi, è nettamente di taglia inferiore)./n/nA livello ufficiale il club giallorosso dovrebbe proseguire a essere il centro gravitazionale, a cui farebbero riferimento tutte le altre consorelle, compreso anche l’Everton. E le parole di alcuni giorni fa del ceo Lina Souloukou confermano la volontà dei Friedkin di rimanere a Roma per diversi anni. Però Roma ed Everton sono simili per percezione e brand e sarà interessante vedere come Friedkin riuscirà a integrare l’Everton nel suo portafoglio di investimenti./nNel contempo, se a Liverpool e sui blog degli evertonians si nota entusiasmo per l’ingresso dei texani nel club, nella Capitale ci si domanda quale, al di là delle dichiarazioni ufficiali, potrà essere il club trainante in questa multiproprietà e chi invece dovrà esserne il gregario di lusso. Perché il punto è che entrambi questi club presentano punti di forza e di debolezza nei confronti dell’altro./nPrima di entrare nello specifico, è bene però analizzare i motivi dietro questo fenomeno e quali sono le principali multiproprietà in essere e, non da ultimo, come la UEFA le norma./nI principali motivi che spingono alcuni investitori verso la multiproprietà sono svariati. Tra questi figurano una migliore capacità di ottimizzare i costi tra club, creare sinergie a livello di know-how nello staff (metodi di allenamento, per esempio), ma anche sinergie in termini di promozione del brand e soprattutto a livello di settore giovanile. Si tratta nei fatti di avere quasi delle seconde squadre in cui fare crescere eventuali talenti, o bacini da cui attingere./nNon a caso si tratta di un fenomeno sempre più in via di sviluppo, che sta portando diversi gruppi a inglobare più club sotto la medesima holding./nGli esempi più importanti a livello europeo sono:/nGli esempi in Italia (escluso il Palermo, che non è il club di punta del City Football Group) invece sono:/nE proprio lo sviluppo continuo di questa tendenza ha portato la UEFA a rivedere la sua norma sulle multiproprietà. Prima con un passaggio più semplice e legato al nuovo format delle tre competizioni europee per club e poi con una modifica più accomodante per evitare contrasti in caso di club che giocano la medesima competizione europea introducendo la norma sul blind trust, una terza parte indipendente supervisionata da un panel nominato dalla UEFA./nQuesto non significa però che la confederazione europea abbia abbassato completamente la guardia. Per esempio, la stessa UEFA per le norme sulla multiproprietà ha impedito il passaggio di Jean-Claire Todibo dal Nizza al Manchester United, entrambi in orbita Ineos./nEntrando invece nello specifico di quanto sta avvenendo in casa Friedkin, il punto, come si faceva notare, sarà capire chi tra Roma e Everton sarà il pesce pilota./nQuesto perché attualmente, il club inglese ha più o meno lo stesso valore della Roma, con una similitudine anche nei numeri che rispecchiano la situazione economico-finanziaria, a parte per la posizione debitoria./nAl 30 giugno 2023, in casa Roma i debiti complessivi erano saliti a 688 milioni di euro, dei quali però quasi la metà (circa 324,4 milioni) riferiti alla proprietà. L’indebitamento finanziario netto era invece pari a -130,3 milioni di euro (senza considerare i debiti verso soci), rispetto al -237,9 milioni del 30 giugno 2022, alla luce della liquidità pari a 49,4 milioni di euro (32,8 milioni al 30 giugno 2022) e complice l’operazione di rifinanziamento del debito del gruppo, con la proprietà dei Friedkin che nel corso del 2022/23 ha rimborsato il precedente bond da 275 milioni versandone circa 96 di tasca propria e emettendo un nuovo prestito obbligazionario a valori inferiori (175 milioni), spostando quindi l’indebitamento verso la proprietà./nIl bilancio 2023 dell’Everton indica invece che il debito netto del club inglese ammontava a 330,6 milioni di sterline (390 milioni di euro circa), lasciando il club dietro solo a Tottenham, Manchester United e Brighton fino a giugno 2023. Nel frattempo, i debiti totali sono cresciuti ulteriormente e si pensa che il club ora debba quasi 550 milioni di sterline a creditori terzi (650 milioni di euro al cambio attuale), ma è evidente che la “cura Friedkin” debba ancora mostrare i suoi effetti./nL’ultimo fatturato disponibile, quello relativo alla stagione 2022/23, dice che quello della Roma è il 24° a livello europeo (277,1 milioni) e quello dei Toffees il 30° (253 milioni). Ma di diverso c’è l’effetto, nel senso che quello giallorosso ha vissuto un trend di crescita legato al percorso europeo (finale di Europa League e continui pienoni all’Olimpico), mentre quello dell’Everton è stagnante da un po’, anzi in calo./nEd era proprio per questo che il dossier Everton era finito sulla scrivania di molti gruppi o fondi di investimento. Il club era ritenuto sotto rendimento, rispetto al suo massimo potenziale che a breve sarà nettamente alzato dal nuovo stadio, visto che il club di Liverpool sta ormai completando il trasloco dallo storico Goodison Park al nuovo Everton Stadium, che sarà situato sul molo del Bramley-Moore Dock./nse a Roma, lo stadio di Pietralata deve ancora vedere il progetto definitivo/nInsomma, se a Roma, lo stadio di Pietralata deve ancora vedere il progetto definitivo, nella Merseyside sono molto avanti. L’inaugurazione dell’Everton Stadium è prevista nel 2025/26 e l’impianto sarà un gioiello di 52mila posti che è costato più o meno 1 miliardo di euro (in parte coperto da fondi pubblici a prestito agevolato). Il nuovo stadio inoltre è stato già selezionato per l’Europeo del 2028 che si terrà nel Regno Unito, a scapito dell’impianto di Anfield del Liverpool o di Old Trafford del Manchester United./nInoltre, a giocare pro Everton c’è il fattore Premier League, una categoria che la scorsa stagione i Blues hanno mantenuto con qualche difficoltà (anche per i punti di penalizzazione comminati dalla Premier per il mancato rispetto del Fair Play Finanziario interno). La massima serie inglese lo scorso anno ha generato ricavi per 8,1 miliardi di euro, contro i 3,5 della Serie A e più nello specifico garantisce ricche risorse dai diritti tv./nBasti pensare che il club inglese incassa da questo canale più del doppio rispetto alla Roma: 140,9 milioni contro 68,1 milioni./nSull’altro lato, a spingere le quotazioni del club giallorosso vi sono altri elementi./nPiù discutibile è invece la questione su chi abbia più blasone. Perché se è vero che la Roma ha ottenuto una semifinale e due finali e europee nelle ultime tre stagioni, è nello stesso modo vero che il club giallorosso ha al suo attivo tre scudetti (l’ultimo nel 2000-01) e una Coppa delle Fiere nel lontanissimo 1960-61. Invece, nella sua storia l’Everton ha vinto nove volte il massimo campionato inglese, anche se gli ultimi successi sono avvenuti nel 1984-85 e nel 1986-87./nPer altro nell’anno dell’ottavo titolo cui il club di Liverpool guidato da Howard Kendall e con Neville Southall in porta alzò anche l’ormai scomparsa Coppa delle Coppe.  Non solo, ma sino almeno agli anni ottanta del secolo scorso l’Everton era considerata una grande del calcio inglese. Tanto che alla città della Merseyside era spesso associata l’idea di “city of great football” e non solo per merito del Liverpool./nInoltre, molti evertonians non dimenticano come alle migliori squadre dei Blues degli ultimi decenni (quella degli anni ottanta) venne impedito di giocare e cercare la gloria europea in Coppa dei campioni proprio a causa dei tifosi concittadini del Liverpool, i quali causarono la tragedia dell’Heysel e la conseguente squalifica delle squadre inglesi dalle coppe internazionali dal 1985 al 1990 (il Liverpool fino al 1991)./nInsomma, se è vero che Roma ha un nome e un brand mondiale, è anche vero che l’Everton ne ha uno storico da spolverare e, cosa non meno importante, ha un potenziale di incassi superiori a quelli della Roma. Pertanto, è facile ipotizzare come con il nuovo stadio e con una squadra che migliori le aspettative di classifica, il fatturato dei Toffees possa crescere in maniera sostanziale, lasciandosi alle spalle quello della società capitolina./nIn questo quadro un primo indizio di come i Friedkin si vogliano muovere nella nuova situazione potrà giungere dal calciomercato che sta per iniziare. Una sessione che sul versante giallorosso vedrà l’esordio del nuovo direttore sportivo transalpino Florent Ghisolfi. E che da quanto emerge e da quanto si inizia a intuire, non sarà più improntata a grandi nomi da rilanciare (Lukaku, Dybala, Sanches, Smalling, Aouar e lo stesso Mourinho per citarne alcuni) ma su talenti giovani con i quali costruire basi solide. La Francia d’altronde è da decenni la miglior fucina di talenti a livello europeo e Ghisolfi in quel mercato è cresciuto e si è imposto.",
      "date": "Dom, 23 Giu 2024",
      "url": "https://www.calcioefinanza.it/2024/06/23/football-affairs-roma-everton-multiproprieta/",
      "author": "LUCIANO MONDELLINI",
      "imgLink": "https://www.calcioefinanza.it/wp-content/uploads/2023/09/friedkin.webp"
    },
    {
      "id": "0.675316231225538",
      "title": "I piani di Marotta presidente e del nuovo CdA per l’Inter",
      "excerpt": "Cosa implica per il club nerazzurro la scelta di una figura come quella di Marotta per la presidenza e cosa ci dice la struttura del nuovo Consiglio di Amministrazione.",
      "body": "La nomina di Giuseppe Marotta (che conserverà anche le deleghe di amministratore delegato per l’area sportiva) quale nuovo presidente dell’Inter è un evento di portata eccezionale nella storia illustre del club milanese: non a caso il manager varesino è solo il secondo presidente non proprietario della società nerazzurro almeno dal dopoguerra in avanti. Prima di lui ad occupare la sedia più importante del club pur non essendone il proprietario c’era stata soltanto la gloria nerazzurra per eccellenza, Giacinto Facchetti, che ebbe l’incarico di presidente tra il 2004 e il 2006, quando Massimo Moratti decise di concedere all’amico di sempre il ruolo più prestigioso./nÈ evidente che basti questo per spiegare quanto a Milano sia stato apprezzato il lavoro dell’ex amministratore delegato di Sampdoria e Juventus da quando è sbarcato nel capoluogo lombardo nel dicembre del 2018./nEntrando nello specifico, la nomina di Marotta mostra evidentemente come il fondo Oaktree, che è appena diventato il proprietario dell’Inter, voglia tenere una strategia in linea almeno sotto la gestione economica-sportiva con quanto fatto negli anni passati: cercare di rimanere in equilibrio con il monte ingaggi e avere un saldo entrate-uscite pressoché in pareggio. E più in particolare proseguendo una gestione operativa (ovvero quella depurata dal monte debitorio ancora molto significativo e della susseguente spesa per interessi) che ormai sembra indirizzata verso il pareggio o quasi./n/nSecondo quanto Calcio e Finanza ha potuto verificare, il lavoro di Marotta sarà identico a quello svolto sinora e darà continuità a quanto fatto, ma è chiaro che questo momento è cruciale per il fondo, che si dovrà ambientare e approfondire il proprio know how sportivo. In particolare, dovrà imparare a conoscere le dinamiche di un mondo a esso sconosciuto. Anche perché il calcio italiano ha logiche particolari e i dirigenti apicali dell’Inter dovranno spiegare ai manager del fondo come funziona il tutto./nIn questo contesto è evidente che gli uomini di Oaktree sono molto forti sull’aspetto finanziario in senso stretto, ma dal punto di vista economico-sportivo la gestione dell’Inter è una cosa nuova anche per loro. Per esempio, dovranno capire che c’è una differenza tra le acquisizioni interne di giocatori tra club italiani, in cui il denaro deve necessariamente transitare dalla Lega Serie A, mentre a livello internazionale si passa direttamente da club a club. E’ evidente che sono meccanismi che al fondo sono sconosciuti nel breve termine, così come l’impatto a bilancio di operazioni come gli ammortamenti dei cartellini./nIn questo quadro, si tratta di un passaggio indolore e le due parti sembrano già in simbiosi tra loro. Secondo quanto trapela, infatti, le parole d’ordine sono sostenibilità di bilancio e competitività sportiva. Laddove per sostenibilità si intende il giusto controllo dei costi e una giusta valutazione delle risorse, sportive e non./nNei fatti quindi si segue la linea degli ultimi anni e la speranza del management interista è che Oaktree, in quanto ha le spalle grosse, proteggerà il club in questo percorso./nUn altro punto importante concerne lo stadio, un tema sul quale il fondo californiano è molto sensibile. Il lavoro su questo aspetto sarà particolarmente attento, visto che l’eventuale nuovo impianto sarebbe un asset molto importante per valorizzare ulteriormente la società. Per questo c’è apertura sia sull’ipotesi di costruire a Rozzano, ma anche verso la valutazione del progetto di riqualificazione di San Siro, per il quale si attende lo studio di WeBuild./nMarotta inizialmente aveva tentennato sul nuovo incarico visto l’assommarsi di posizioni con quella di amministratore delegato area sportiva, però ha poi ceduto di fronte alla convinzione di Oaktree. D’altro canto, la sua nomina ha tolto il fondo statunitense da un potenziale pericolo di fronte alla piazza: quella di un presidente tecnico-contabile (le voci parlavano insistentemente del notaio Marchetti quale nuovo numero uno), che avrebbe potuto suscitare qualche mal di pancia tra i tifosi, alimentando voci di spending review (che comunque necessariamente ci sarà) e mettendo in cattiva luce il fondo sin da subito agli occhi dei tifosi./nNello stesso tempo Marotta presidente e i probabili rinnovi di Barella, Inzaghi e Lautaro sono un segnale illuminante da parte di Oaktree: non siamo qui per smantellare, ma per proseguire sulla strada di una continuità manageriale che può continuare a pagare a livello sportivo con i risultati sul campo e a livello economico-finanziario con la stella polare dell’equilibrio costi-ricavi./nD’altronde la situazione Inter se è preoccupante in un senso, è scintillante in altro. Come evidenziato in un precedente appuntamento di questo editoriale, se è vero che Steven Zhang ha lasciato la società con un pesante situazione debitoria (in particolare il bond da 415 milioni in scadenza tra tre anni) e per questo ne ha perso la proprietà, è nello stesso modo vero che l’uomo d’affari cinese ha costruito un club vincente sul piano sportivo (che con tutta probabilità partirà come favorito per il campionato anche nella prossima stagione) con l’entusiasmo dei tifosi alle stelle e soprattutto che vanta il miglior management d’Italia. Per essere molto chiari, è una situazione ben diversa, se non opposta, a quella che, sull’altra sponda del Naviglio, trovò il fondo Elliot nel 2018 quando subentrò nella proprietà del Milan dopo la gestione (o la non gestione) di Yonghong Li./nIn questo quadro è interessante, anche in ottica strategica, capire la composizione del nuovo cda voluto da Oaktree (che detiene il 99,6% del capitale del club nerazzurro). È da questi nomi che si possono iniziare ad intuire le linee guida tramite le quali la nuova gestione guiderà il club./nNello specifico il nuovo board di viale della Liberazione è composto da questi componenti (in neretto i nuovi):/nCome si evince, Oaktree ha fortemente voluto presidiare la stanza dei bottoni nerazzurra. Non a caso cinque componenti del cda su dieci sono dipendenti del fondo statunitense e un sesto, Fausto Zanetton, ha lavorato a stretto contatto con i manager del comparto americano in qualità di consulente nella stipula del bond tra Oaktree  e Steven Zhang che poi ha portato all’escussione delle quote del businessman cinese e al passaggio di proprietà./nNon solo, ma entrando ancora più nello specifico di questi cinque manager dipendenti di Oaktree, ben quattro – Cano, Ralph, Meduri e Ligori – sono coloro che materialmente hanno lavorato sul dossier di escussione dell’Inter da parte del fondo americano. E quindi sono molto ben preparati sul tema./nInoltre, gli stessi consiglieri indipendenti, Marchetti e Carassai, sono storicamente legati al fondo Oaktree, in quanto erano i componenti del vecchio cda espressione del fondo USA (ufficialmente erano indipendenti perché Oaktree non avendo quote nell’Inter non poteva indicare alcun consigliere ma erano espressione della società americana). Nei fatti quindi soltanto i due amministratori delegati – Marotta (che è come si è visto anche presidente) e Antonello – appartengono a una storia diversa./nCosa significa questo? Per prima cosa è bene sottolineare che la presenza di così tanti uomini di Oaktree è legata a una necessità più che a una scelta. Il passaggio di proprietà è avvenuto tramite un’escussione di un pegno e non una normale transazione di compravendita. Questo significa che a differenza delle normali operazioni di acquisizione non c’è stata una due diligence preventiva per poi decidere se acquistare o no. E quindi l’esame approfondito dei libri contabili da parte dei manager di Oaktree sta avvenendo adesso. Di qui la necessità di un numero corposo di esperti di finanza nel board./nNon si sta dicendo attenzione che Oaktree non avesse informazioni finanziarie sull’Inter. Certo che ne aveva. Anzi probabilmente ne aveva moltissime visto che non solo aveva accordato il prestito (poi non ripagato) da Steven Zhang con proprio la società nerazzurra come pegno ma anche che aveva due manager come Carassai e Marchetti che nei fatti erano di sua espressione nel vecchio board./nQuello che si vuole dire invece è che solo ora è potuta iniziare l’analisi approfondita di tutti i conti e di qui questa necessità. Non solo, ma probabilmente ancora più importante, l’Inter presenta una struttura debitoria molto significativa ed è evidente che il nuovo cda dovrà affrontare questa partita con il massimo delle competenze possibili. A partire dal bond da 415 milioni in scadenza tra tre anni che lascia intravedere come necessaria una operazione straordinaria, che sia essa una iniezione di capitali da parte dei vecchi soci, un ingresso di nuovo soci tramite aumento di capitale o altro./nA compendio di questo c’è stata poi la scelta di confermare Carassai e Marchetti, i quali non solo sono stati gli occhi di Oaktree nel precedente cda e quindi garantiscono insieme a Marotta e Antonello quella continuità di cui sopra. Ma anche perché le competenze giuridiche/aziendali di uno e quelle manageriali dell’altro, unite al loro essere presenti nel tessuto imprenditoriale milanese e non solo, assicurano un grande know how tecnico al nuovo board, soprattutto per la parte amministrativa guidata da Alessandro Antonello./nÈ evidente però che in questo quadro l’expertise sull’area calcio sarà ancora, e se possibile in misura maggiore, interamente sulle spalle di Marotta, che quindi non assommerà gli incarichi di presidente e amministratore delegato area sportiva solo per meriti onorifici, ma perché ancora di più di quanto non sia stato sinora sarà la stella polare assoluta per il club. E in questo senso l’ingresso di Zanetton nel board è una sorta di ponte tra l’expertise dell’area calcio e quello dell’area finanza per fare parlare due mondi che non sono sempre sullo stesso binario, ma che necessariamente devono interloquire.",
      "date": "Dom, 9 Giu 2024",
      "url": "https://www.calcioefinanza.it/2024/06/09/football-affairs-marotta-presidente-inter/",
      "author": "LUCIANO MONDELLINI",
      "imgLink": "https://www.calcioefinanza.it/wp-content/uploads/2024/05/udinese.webp"
    },
    {
      "id": "0.20981796399981106",
      "title": "La Nazionale nel suo periodo più buio: ma né la ricetta inglese né quella tedesca sembrano possibili",
      "excerpt": "Il calcio italiano si interroga sul suo futuro dopo la cocente delusione dell’eliminazione agli Europei 2024: ma i modelli delle altre big sembrano difficili da attuare in un sistema che vive tra i problemi di club e federazione.",
      "body": "Negli ultimi 18 anni, ovverosia dalla notte di Berlino 2006 in poi, la nazionale di calcio italiana ha collezionato i seguenti risultati nei grandi tornei internazionali:/nSe si guarda alla storia, si nota che negli ultimi 18 anni la nazionale italiana quindi ha vissuto il secondo periodo peggiore in termini di risultati. Peggio di ora ci sono stati soltanto i 18 anni intercorsi tra i Mondiali 1950 in Brasile e il trionfo azzurro agli Europei in casa nel 1968. In quel periodo avvenne la mancata qualificazione ai Mondiali 1958 e la nazionale non centrò mai nemmeno una semifinale, arrivando pure a essere eliminata dalla Corea del Nord ai Mondiali 1966 in Inghilterra./nIl grafico sottostante evidenzia bene come, al di là dei due picchi ottenuti agli Europei 2012 (per quanto umiliata in finale la nazionale giunse sino alla partita conclusiva) e agli Europei 2020, la curva che ne deriva è caratterizzata da molti, moltissimi bassi e pochi alti./n/nSi scrive questo non per sminuire le colpe di Luciano Spalletti di cui hanno riferito nei dettagli gli inviati in Germania delle stampa nazionale. Si va dalle mancate certezze in termini di formazione titolare (sia come uomini che come modulo) ai troppi cambi durante le quattro partite del torneo, oltre a una condizione fisica rivedibile (la stagione è stata stancante per tutti i presenti agli Europei, ma c’era chi andava al doppio) e la fissazione per i fedelissimi come Di Lorenzo, in un generale clima di tensione anche interna che non sembra essere piaciuto ai giocatori in primis./nPer quanto riguarda le attenuanti, posto che all’Italia di quest’anno non si chiedeva di asfaltare il Brasile di Pelé o l’Argentina di Maradona ma solo di non essere umiliata dalla Svizzera, queste includono:/nNé tantomeno si vogliono smorzare le colpe del presidente federale Gabriele Gravina, che quantomeno ha il demerito di avere scelto lui il tecnico. Nella stessa situazione, dopo il flop Mondiale 2014 e la mancata qualificazione ai Mondiali 2018 gli ex presidenti federali Giancarlo Abete e Carlo Tavecchio presentarono le loro dimissioni./nPer onestà intellettuale va spiegato però che, se ci limitiamo al campo dei risultati della nazionali (e quindi non entriamo in quella della politica sportiva) va anche detto che se Gravina, eletto presidente appunto in seguito alle dimissioni di Tavecchio, ha la responsabilità nella mancata qualificazione ai Mondiali 2022 e nel disastro di Euro 2024, ha anche i meriti in occasione del successo di Euro 2020./nInvece si scrive questo per evidenziare che il male di cui soffre la nazionale azzurra è più profondo e supera i danni causati dalla gestione Gravina-Spalletti./n/nIn questo scenario, al di là delle attenuanti di cui sopra, va notato che dal primo periodo di grande crisi della nazionale azzurra (1950-1968) si uscì con un provvedimento drastico: dopo l’eliminazione ai Mondiali 1966 per mano della Corea del Nord si decise di impedire alle nostre squadre di acquisire nuovi giocatori stranieri. I risultati vennero quasi subito: vittoria agli Europei 1968 in casa e finale ai Mondiali del Messico di due anni dopo, persa soltanto contro quella che molti pensano essere stata la miglior squadra di tutti i tempi ovverosia il Brasile 1970./nQuesta prima ondata di successi avvenne per merito di quella generazione di talenti italiani che erano cresciuti a fianco di grandi giocatori stranieri che miltavano per esempio nell’Inter e nel Milan (entrambe due volte campioni d’Europa negli anni sessanta) in aggiunta a fuoriclasse straordinari quali Riva, oltre gli schemi anche per quanto riguardano le scelte di vita./nPoi, dopo il flop al Mondiale 1974, la nazionale si riprese in virtù di quei giocatori italiani cresciuti negli anni settanta nelle squadre  di Serie A senza stranieri. Da lì presero l’abbrivio le splendide nazionali di Bearzot del 1978 e del 1982./nÈ evidente però che nell’attuale contesto politico internazionale, con l’Europa unita  e la moneta unica, un provvedimento di questo tipo è impensabile, quantomeno per i giocatori comunitari./nE quindi che fare?/nNelle grandi organizzazioni, siano esse aziende o movimenti (quale può essere una federazione calcistica), una delle prime idee quando si vive un momento di crisi è quella di guardare a cosa hanno fatto i propri simili in contesti non semplici. In questo quadro, per peso del campionato e degli equilibri tra questo e la nazionale (quindi in ultima istanza tra le leghe e le federazioni), sono soltanto quattro i casi simili all’Italia: Francia, Spagna, Germania e Inghilterra (ovvero le Big5)./nPerò anche all’interno di questo gruppo appare necessario fare un distinguo. Francia e Spagna sono diventate nazionali di prima fascia solo nei tempi recenti. Gli iberici, se si eccettua l’Europeo 1964 vinto in casa (in una edizione che nella fase finale si disputò tra quattro squadre dopo una lunga fase di qualificazione ad eliminazione diretta), sono diventati protagonisti a livello di selezioni solo con la generazione di Xavi e Iniesta. Tanto vicina che nei fatti non hanno ancora vissuto un lungo periodo di crisi./nI transalpini, con l’eccezione del terzo posto a Svezia 1958, iniziarono a essere tra i top solo negli anni ottanta solo la generazione di Platini, Giresse e Tigana. E poi di li in virtù dell’esplosione del potenziale insito nella grande mescolanza etnica presente nel Paese che ha trasformato non solo la nazionale ma la stessa Francia nella più grande creatrice di talenti in Europa./nDiverso invece è il discorso per quanto riguarda le nazionali di Germania e Inghilterra, che come quella italiana, da sempre si sono sempre presentate alle grandi manifestazioni internazionali con ambizione. Anche se con risultati spesso opposti: gli inglesi quasi mai vincenti, i tedeschi quasi sempre competitivi./nNello specifico, la nazionale inglese ebbe il suo peggiore periodo negli anni settanta dopo il tramonto della generazione che portò al titolo Mondiale 1966 e ai quarti in Messico quattro anni dopo, i Tre Leoni non si qualificarono ai Mondiali sino a Spagna 1982. Ad aiutare la nazionale inglese fu la forza del campionato di Sua Maestà le cui società tra il 1976 e il 1984 vinsero sette edizioni di Coppa dei Campioni su otto (unica eccezione l’Amburgo nel 1983) e nelle cui fila crebbero molti giovani di talento. Di li vennero i buoni risultati a Spagna 1982, Messico 1986 fino al quarto posto a Italia 1990./nLo stesso dicasi per quanto successo dopo le difficoltà dei primi anni novanta. Quando nel 1992 venne creata la Premier League, con nuovi meccanismi di autonomia dalla federazione e soprattutto con una capacità manageriale volta al massimizzazione delle entrate grazie anche ai diritti tv e al merchandising su scala intercontinentale, si capì quasi da subito che il campionato inglese sarebbe presto diventato il torneo più importante d’Europa. Così imparando a fianco dei grandi campioni importati prima emerse la generazione dei Beckham, Scholes e Gerrard tra gli altri. E ora, dopo che da più di un ventennio la Premier League è la il locomotiva del calcio internazionale,  l’Inghilterra può vantare uno delle rose più talentuose del mondo (anche se il ct Southgate non sembra saperla utilizzare appieno)./nA pensarci bene quando la Serie A era il campionato migliore al mondo (anni ottante e novanta) le nazionali italiane sono sempre state competitive. E non pochi giocatori del Napoli degli anni ottanta hanno spiegato  che dal punto di vista tecnico avevano imparato di più allenandosi anche per una sola stagione con Diego Armando Maradona che nel resto della loro vita lavorativa./nDiverso è invece il discorso per la Germania. La nazionale tedesca, dal 1966 sino al 1996 difficilmente non centrò le semifinali di ogni grande manifestazione (sia Europei che Mondiali). Bastarono però i pessimi rivedibili a Francia 1998 e a Euro 2000 (rispettivamente venne eliminata ai quarti e ai gironi) perché a Berlino e dintorni suonasse l’allarme in vista dei Mondiali 2006 da organizzare in casa. Siccome in Germania storicamente c’è un solo grande club (il Bayern Monaco) in quel caso non fu difficile per la federazione prendere in mano la questione. Vennero creati diversi centri federali nell’intero Paese nei quali far crescere i talenti di una società ormai multietnica. Non a caso ancora oggi Arrigo Sacchi sulle colonne de Il Corriere della Sera ha spiegato: «Serve un rinnovamento, siamo rimasti fuori due volte dal Mondiale. Ma quante volte lo abbiamo ripetuto? Poi però non facciamo niente. In Germania hanno 24 centri federali. In Francia 16. La Svizzera tre. Noi uno, costruito nel 1957. Senza strutture non c’è progettualità. Senza progettualità non c’è crescita». L’ex ct ha poi proseguito: «Quando nel 2010 sono entrato in Figc come coordinatore tecnico, a ogni partita contro i ragazzini svizzeri prendevamo 3-4 gol. Così sono andato da loro, per capire. Noi facevamo due giorni di allenamento, di corsa. Loro, avendo tre centri federali che raccolgono ragazzi ogni 80-90 km, lavoravano una settimana intera. È così che si cresce»./nE per l’Italia ora quale strada guardare con maggiore attenzione? Il punto è che il nostro Paese sembra essere in mezzo al guado. Pensare che i nostri club, anche se venisse concessa loro l’autonomia stile Premier League che vogliono dalla FIGC, possano creare in poco tempo il miglior campionato al mondo e quindi far crescere i nostri giovani al fianco dei più grandi campioni al momento sembra fantascienza pura./nNel contempo la federazione non sembra avere la forza di imporre la sua volontà ai club soprattutto sul tema di una maggiore utilizzazione dei giocatori italiani da parte dei grandi club. Né sembra provvista di progettualità per sviluppare quei centri federali che mancano da lungo tempo./nL’idea, emersa in questi giorni, di creare una commsione composta da diversi dei principali dirigenti di club italiani (il presidente dell’Inter Giuseppe Marotta, il direttore sportivo della Juventus Cristiano Giuntoli, il direttore generale dell’Atalanta Umberto Marino e il direttore sportivo del Bologna Giovanni Sartori), volta a cercare una maggiore cooperazione fra la Nazionale e i club di Serie A, sembra per ora un pannicello caldo. Oltre che in un Paese sempre pieno di sospetti far drizzare le orecchie a tutti quei tifosi dei club che non hanno un esponente in questa commissione./nInoltre il mandato di Gravina è in scadenza, tanto che la FIGC ha già ufficializzato che il prossimo 4 novembre andranno in scena le elezioni, in anticipo rispetto alla fine del mandato prevista per marzo 2025. Secondo alcuni addetti ai lavori, una mossa per ridurre il tempo necessario a imbastire una candidatura per eventuali sfidanti. Detto questo, va notato, al di là della valanga di parole di questi giorni, che nell’ultima elezione il presidente federale era stato rieletto con larghissima maggioranza rispetto all’unico altro candidato, l’ex presidente della Lega Nazionale Dilettanti Cosimo Sibilia (73,45% dei voti per Gravina rispetto al 26,45% di Sibilia).",
      "date": "Lun, 1 Lug 2024",
      "url": "https://www.calcioefinanza.it/2024/07/01/italia-eliminata-euro-2024-football-affairs/",
      "author": "LUCIANO MONDELLINI",
      "imgLink": "https://www.calcioefinanza.it/wp-content/uploads/2024/07/italia.webp"
    },
    {
      "id": "0.6226390256870808",
      "title": "È Madrid-Dortmund ma anche Ceferin-Perez. E sullo sfondo le tensioni per il Mondiale per Club",
      "excerpt": "Sullo sfondo dell’ultimo atto della Champions League un nuovo terreno di scontro tra il presidente UEFA e il numero del Real oltre alla Superlega.",
      "body": "La finale di Champions League che andrà in scena oggi a Wembley tra il Real Madrid di Florentino Perez e il Borussia Dortmund esemplifica più di ogni altra cosa il divario tra un certo tipo di calcio da una parte, ipervitaminizzato economicamente, dalle rose extra large dei Blancos, e quello di una società che dopo l’insolvenza di inizio anni duemila deve fare di necessità virtù per essere competitiva./nNello stesso tempo però sempre sugli spalti di Wembley andrà in onda un altro duello: quello tra i due grandi nemici del calcio europeo: il presidente della UEFA Aleksander Ceferin e Florentino Perez, che non è solo il numero uno del Real Madrid ma è anche il gran capo del progetto Superlega./n/nEntrando nello specifico del primo punto, è evidente che si sta parlando di due club con ambizioni diverse: il primo, chiamato, se non condannato, a vincere sempre e comunque qualunque trofeo cui partecipi e in virtù di questo non sembra mai smettere di fare scorta di supercampioni e avere rose ipertrofiche (dal prossimo anno al Bernabeu sbarcherà anche un certo Kylian Mbappé). Il secondo che invece deve “solo” dare anima e lustro alla passione immensa di una tifoseria di una città mineraria e industriale che nel calcio ha trovato un suo modo di essere protagonista nel contesto internazionale. In questo senso il Borussia ha un grande legame con la storia del calcio, sviluppatosi nelle città minerarie, industriali e portuali del nord dell’Inghilterra./nI numeri di bilancio d’altronde evidenziano questo divario. Guardando nello specifico all’ultimo bilancio disponibile (chiuso per entrambe al 30 giugno 2023), i blancos hanno registrato ricavi per complessivi 947 milioni di euro, di cui circa 104 milioni legati alle plusvalenze: la fetta maggiore arriva dai ricavi commerciali, pari a 330 milioni di euro, poco più dei 323 milioni incassati dai diritti televisivi. Lo stadio, inoltre, ha garantito incassi per 152 milioni e la cifra potrà ancora crescere considerando l’impatto atteso dal nuovo Bernabeu sui conti del club./nValori nettamente diverse invece per il Borussia Dortmund, che nel 2022/23 ha registrato ricavi per complessivi 497 milioni con 72 milioni dalle plusvalenze e 217 milioni di entrate commerciali, quest’ultima la voce più grossa tra le entrate. I diritti tv valgono praticamente la metà rispetto al Real Madrid (157 milioni di entrate per i tedeschi), mentre lo stadio meno di un terzo, considerando i ricavi per soli 43 milioni nonostante il Westfalenstadion sia uno degli stadi che si riempie di più a livello mondiale./nPer quanto quindi i club perseguano necessariamente strade diverse, i bilanci tendono spesso e volentieri (se non sempre nel caso dei Blancos) all’utile./nEd è evidente che se la strategia di Perez è quella di potenziare sempre più la squadra per ingrandire sempre più il mito della Casa Blanca nel mondo, quella dei gialloneri di Westfalia è stata negli ultimi anni quella di cercare di valorizzare (o rilanciare) i migliori giovani del continente per poi, con una grande capacità di scouting, assicurarsi plusvalenze iperboliche.Non è un caso che da Dortmund nell’ultimo decennio siano passati tra gli altri giocatori del calibro di Hakimi, Haaland, Bellingham e ora Jadon Sancho (sino a poco tempo fa perso nei meandri delle opache stagioni del Manchester United)./nNel contempo però non è nemmeno un caso che il Borussia non abbia potuto mantenere nessuno di questo campioni visto che il suo equilibrio finanziario non glielo consentiva. E questo con grande rammarico di un manager di grande visione come Karl-Heinz Rummenigge. L’ex pallone d’oro, per anni guida operativa del Bayern Monaco ma ormai guru dell’intero calcio tedesco, infatti non ha mancato di sottolineare che se il Borussia avesse avuto la forza finanziaria d trattenere solo alcuni dei talenti passati dalla Westfalia in questi anni, la Bundesliga ne avrebbe avuto un grande giovamento. Sommando, ha spiegato, la forza del Bayern e l’emergere del Bayer Leverkusen il campionato tedesco avrebbe avuto un grande appeal commerciale anche fuori dalla Germania./nE questo, visto che il calcio tedesco è già in crescita, deve suonare quale un campanello d’allarme per chi come i vertici della nostra Serie A deve monitorare l’evoluzione dei campionati esteri. Perché se è vero che l’ambizione del torneo italiano è quella di avvicinarsi il più possibile a La Liga spagnola e alla Premier League inglese, è anche vero che bisogna stare attenti a che la Bundesliga non ci sopravanzi./nE in questa ottica non c’è dubbio su come la Bundesliga e le sue squadre beneficino in Europa di avere un torneo nazionale a 18 squadre (così come in Italia continuano a chiedere Inter, Juventus, Milan e Roma) che permette di avere calendari meno intasati e quindi miglior concentrazione nelle coppe./nCome si accennava però non si può nascondere però che nel match di questa sera a Wembley andrà in scena anche una sfida nella sfida, ovvero quella a distanza tra i due grandi nemici del calcio europeo: il presidente della UEFA Aleksander Ceferin e Florentino Perez, gran capo del progetto Superlega. E il pericolo per il primo è quello di dover consegnare la coppa proprio nelle mani del grande nemico per la seconda volta in quattro anni (da quando cioè è emerso il progetto alternativo per il campionato pan europeo)./nNon c’è però solo questo. Perez è da sempre uno dei grandi fautori del Mondiale per Club, un evento che la FIFA organizzerà per la prima volta la prossima estate negli USA e che sta già alterando gli equilibri del mondo del calcio./nIn particolare, secondo le leghe nazionali e le associazioni dei calciatori, sommando gli impegni imposti dalla nuova Champions League con il modello svizzero (che comporterà un maggior numero di partite) e quelli del nuovo Mondiale per Club voluto dalla FIFA, si aumenterà il numero di incontri in una tal misura da togliere spazio ai campionati nazionali e inoltre sviluppando un pericolo potenziale per la salute dei calciatori, obbligati a un numero di match insostenibile./nOra, salva l’autentica preoccupazione delle associazioni degli atleti, la sensazione per quanto concerne le altri parti in campo è che, come spesse succede nella grandi partite economiche e di potere, si sia di fronte invece a posizioni di convenienza./nPer essere più chiari, il calcio monidale è una torta miliardaria nella quale ogni ente, organismo, istituzione che ne fa parte (FIFA, UEFA, leghe nazionali e federazioni), ha i suoi interessi. E in nome di questi conduce le proprie battaglie./nCome spesso succede nelle grandi partite economiche, infatti non esistono buoni o cattivi, ma esistono le varie posizioni: chi ha bisogno di aumentare le proprie entrate, chi invece deve difendere quanto ha e chi si vede minacciato da una possibile modifica di uno status quo quale esso sia./nNello specifico, se il problema è il numero di partite perché per esempio la Lega Serie A non si accoda a quanto già deciso da Bundesliga e Ligue 1 e abbassa il numero di squadre a 18 da 20? Così come per altro chiesto a gran voce da quattro club, Inter, Juventus, Milan e Roma– che malcontati rappresentano tra 70 e l’80% dei tifosi italiani./nÈ evidente che, come analizzato in un precedente appuntamento di questo editoriale, una tale modifica altererebbe gli equilibri a favore delle grandi e a sfavore delle piccole. Ma i vantaggi potrebbero essere molto evidenti: dalle minore necessità di rose extra-large a un salto qualitativo delle partite, alla diminuzione di match senza senso nelle ultime gare della stagione./nNello stesso tempo un quesito simile si può inoltrare all’UEFA. Perché introdurre un modello nella Champions League che impone un maggiore numero di match proprio nel momento in cui vi sono da più parti grida d’allarme sui calendari intasati?/nÈ chiaro che Ceferin ha una sua partita da giocare e la novità è un tentativo del presidente dell’UEFA e del suo stato maggiore di mitigare i mal di pancia che ancora esistono in molti club europei sulla suddivisione delle entrate. E questo sebbene il progetto Superlega sembra andato per il momento nel dimenticatoio (nonostante le varie vittorie legali di quest’ultima)./nE infine, alla FIFA, che al compito di sviluppare il calcio su scala mondiale, perché dovrebbe essere impedito di organizzare un Mondiale per Club che metta di fronte le migliori società del pianeta? Si pensi, per stare alle due squadre italiane qualificate, che l’Inter nella sua storia ha affrontato solo quattro volte squadre extraeuropee in match valevoli per qualcosa: gli argentini dell’Independiente di Avellaneda nelle coppe intercontinentali degli anni sessanta (1964 e 1965) e i congolesi del Mazembe nel vecchio Mondiale per Club nel 2010. E che la Juventus ha incrociato solo Independiente (nel 1973 quando, seppure sconfitta nella finale di Coppa Campioni, giocò l’intercontinentale al posto dell’Ajax perché gli olandesi deciso di non scendere in campo) e poi Argentinos Juniors nel 1985 e River Plate nel 1996. In questo quadro si pensi al fascino e all’appeal di un Inter-Boca Juniors o di uno Juventus-Palmeiras che valga per qualcosa di concreto e non sia soltanto una amichevole prestagionale./nSia chiaro anche per la FIFA l’obiettivo non è soltanto quello “evangelico” di esportare il calcio in tutto il mondo, ma anche, se non soprattutto, economico: ovvero quello di sanare parzialmente un problema storico dell’organizzazione mondiale del calcio./nL’UEFA (così come le altre confederazioni continentali) può contare su due pilastri per sostenere i propri bilanci: l’organizzazione dell’Europeo per nazioni ogni quattro anni (o la Copa America nel caso della Conmebol o le altre varie competizioni continentali) e gli introiti della Champions League (o la Libertadores in America Latina) ogni stagione./nLa FIFA invece incassa il grosso delle sue entrate in occasione dell’organizzazione dei Mondiali per nazionali e con quei proventi fa quadrare l’intero quadriennio tra un Mondiale e l’altro. In questo quadro, si è domandato Infantino, perché non organizzare un Mondiale per Club che possa significare (se i conti torneranno) un secondo canale di entrate? In termini teorici (poi si vedrà come sarà organizzata) l’idea non fa una grinza./nQuesto per dire che ognuna delle parti in causa ha i suoi motivi e le argomentazioni per le proprie istanze, ma come si diceva, attenzione a dividere la partita in buoni e cattivi quando si gioca solo per interesse.",
      "date": "Sab, 1 Giu 2024",
      "url": "https://www.calcioefinanza.it/2024/06/01/real-madrid-dortmund-scontro-perez-ceferin-champions/",
      "author": "LUCIANO MONDELLINI",
      "imgLink": "https://www.calcioefinanza.it/wp-content/uploads/2024/06/perez.webp"
    },
    {
      "id": "0.7051924821960379",
      "title": "Intervista a Blazquez (CEO Genoa): «Dai conti al mercato, dalle vertenze internazionali al nuovo stadio: i piani del Grifone»",
      "excerpt": "Il CEO del Genoa ha parlato in esclusiva a Calcio e Finanza dei conti del Grifone, dei piani per lo stadio, del mercato e dello stato di salute di 777 Partners.",
      "body": "“Il Genoa per blasone, storia, tifoseria, bacino di utenza dovrebbe stare sempre nelle zone di classifica dove sono abitualmente club quali Fiorentina o Torino. Quest’anno non ci siamo andati lontani ma è soltanto la sicurezza di essere sempre in quella fascia che ti consente di pianificare gli investimenti nel medio termine, senza avere l’incubo di una caduta in Serie B. Per poter fare questo, noi però dobbiamo ancora crescere in termini economici. Poi, è anche vero che può sempre capitare un’annata come quella avvenuta a Sassuolo e scivolare in Serie B nonostante la bravura di manager come l’amministratore delegato degli emiliani Giovanni Carnevali”./nNella sua lunga chiacchierata in esclusiva con Calcio e Finanza lo spagnolo Andrés Blazquez, amministratore delegato del Genoa dal mese di marzo del 2022, ha spiegato in toto la strategia del club ligure per i prossimi anni, spaziando dai temi economici a quelli di mercato, da quelli della geopolitica sportiva a quelli della multiproprietà. Un tema che consce benissimo visto che la società calcistica più antica d’Italia è controllata dal settembre del 2021 dal fondo statunitense 777 Partners, proprietario tra agli altri anche dell’Herta Berlino, dello Standard Liegi, dello storico Red Star (squadra di Parigi), del Vasco da Gama e di una quota di minoranza del Siviglia./n/nIl punto di inizio di ogni suo ragionamento è però sempre di natura economica e di sostenibilità aziendale. L’obiettivo, spiega, è quello di arrivare a ottenere 100 milioni di entrate ricorrenti (ovvero non contando quelle da plusvalenze da compravendita di giocatori che sono difficilmente programmabili) nel giro di tre o quattro anni. Solo così, spiega il manager iberico, il club si potrà consentire un monte ingaggi sui 40 o 50 milioni netti, che è il requisito necessario per poi ambire a potersi qualificare per le coppe europee. “Il nostro obiettivo è l’efficienza nell’utilizzo delle risorse economiche. Per ambire a posizioni migliori, bisogna osservare quanto costano le rose dei club che partecipano alle coppe europee, soprattutto a livello di ammortamenti. Noi siamo a un livello che sta tra la metà e un terzo dei club che prendono parte alle coppe, eccetto il Bologna che in questa stagione ha fatto qualcosa di fantastico. Per potere fare una squadra competitiva bisogna ancora che sistemiamo i costi. Se riusciremo a mettere insieme una squadra da 40 milioni di ingaggi avremmo una rosa competitiva per le coppe. Ma per arrivare a quel punto ci serve almeno ancora qualche anno in più”./nInsomma, per Blazquez, che in passato è stato Senior Advisor di Guggenheim Partners, oltre che fondatore e socio amministratore di Caucasus Capital Partners (uno dei pionieri degli investitori di private equity nel Caucaso), il Genoa targato 777 Partners è ancora un periodo di assestamento aziendale e il manager conta di poter mettere a regime la sua visione di gestione nel limite temporale di un triennio, se non prima, già nel 2025/26. “Se riusciremo a portare i ricavi ricorrenti  intorno ai 90-95 milioni nei prossimi tre anni (il Genoa toccherà i 75 milioni nel 2023/24 tra ricavi da stadio, da diritti tv, sponsor e merchandising) creando una squadra sostenibile, possiamo arrivare fino a 50-55 milioni di monte ingaggio”. Il punto sulle entrate ricorrenti non è banale perché, spiega: “Per me fare plusvalenze non è gestire, è avere fortuna”. La sostenibilità aziendale invece deve essere ottenuta tramite canali stabili, quali appunto gli incassi da stadio, i diritti televisivi e le entrate commerciali, senza dipendere dall’eventualità di scovare talenti che poi le altre squadre ti pagano a peso d’oro. “Perché quest’ultima strategia può andare bene un anno, due anni ma è difficile che ogni campionato una società scovi un talento da piazzare sul mercato e per poter sistemare i conti”./nIn questo quadro, a parte i ditti televisivi che in Serie A vengono distribuiti in base ai meccanismi della Legge Melandri, un canale importante è legato alla fedeltà dei tifosi genoani, che, secondo la classifica degli spettatori stilata da Calcio e Finanza, quest’anno si sono posizionati al settimo posto con un tasso di riempimento di Marassi del 96%. Non solo, “ma con modifiche minime quest’anno come Genoa siamo sopra i 12 milioni tra pubblico e hospitality, facendo quasi tre volte in più rispetto a quando siamo entrati”, spiega Blazquez./nCiò detto, anche a Genova come in quasi tutte le altre città italiane, il tema ristrutturazione dello stadio è importante se non strategico. “Gli impianti in Italia non sono a livello di un top campionato come lo è la Serie A. Ci sono pochissimi stadi che sono al livello di quelli europei”. A Milano, prosegue “Inter e Milan pur avendo un impianto vetusto per ogni partita introitano milioni di incassi, noi siamo sui 300mila a partita. Io penso che un Luigi Ferraris opportunamente ristrutturato e portato a nuovo potrebbe portarci a 700mila euro di incassi tra ticketing, hospitality e merchandising nel giorno delle partite”./nDa manager spagnolo non gli sfugge il paragone con La Liga e con quell’occasione sfumata per la Serie A chiamata CVC (operazione fondi di cui si è molto discusso tra il 2020 e il 2021). “Si può essere o non essere d’accordo con l’affare con CVC- Liga, ma questo ha comunque migliorato la governance di molti club spagnoli e ha portato La Liga a crescere in misura maggiore rispetto agli altri tra le big 5 (Italia, Germania, Spagna, Inghilterra e Francia, ndr). Gli stadi in Spagna sono più nuovi e aggiornati anche laddove lo stadio non è di proprietà come nel caso del Betis a Siviglia e dell’Athletic a Bilbao. I club hanno portato avanti rapporti con l’amministrazione pubblica con affitti a lungo termine. Non è necessario, insomma, che un club sia proprietario dell’impianto per portare a termine lavori.”/nIn questo quadro la speranza di Blazquez è che la corsa che Genova deve necessariamente intraprendere per poter ospitare le partite degli Europei 2032 (l’Italia organizzerà il torneo con la Turchia e avrà cinque sedi a disposizione, di cui tre già confermate: Milano, Roma e Torino) possa smuovere gli enti pubblici, anche se è perfettamente consapevole che i recenti scandali in Regione Liguria non aiutano questo processo. “Noi crediamo che l’ente regionale possa dare un contributo per il Ferraris, se non altro per un motivo di equità con La Spezia, dove ha garantito un terzo della spesa per lo stadio. Inoltre, Marco Bucci è uno dei sindaci con più grande spirito lavorativo che abbia mai incontrato e abbiamo la fortuna che sia favorevole al rinnovamento dell’impianto anche perché potrebbe essere un cambio urbanistico importante per Marassi inteso come quartiere”./nIn questo quadro va notato che i rapporti con la Sampdoria sono cordiali. “Ci siamo sentiti per il Ferraris e siamo d’accordo con il progetto, stiamo portando avanti delle modifiche insieme e vogliamo proseguire nella ristrutturazione dello stadio portandolo alla categoria 4 UEFA” spiega Blazquez. “E’ evidente che prima iniziamo e meglio è. Noi eravamo pronti un anno fa e abbiamo dovuto rispettare il momento che stava attraversando la Sampdoria per fare una cosa insieme. Una volta cambiata la proprietà abbiamo cominciato a lavorare in un modo molto produttivo. Non so se Genova sarà la città prescelta alla fine, ma per noi può essere un tema di business, con spese aggiuntive che normalmente non dovremmo fare ma le affronteremo per provare a vincere la scommessa degli Europei. E soprattutto per uno stadio più moderno con servizi più efficienti e aggiungendone di altri che in questo momento non ci sono”./nPer quanto concerne invece il canale delle entrate commerciali, sono state avviate negli ultimi tempi numerose iniziative volte a recuperare tifosi nelle tradizionali roccaforti del tifo genoano (nuovo punto vendita lanciato a Savona alla fine del 2023) ma anche per allargare il bacino naturale del club per esempio nelle zone del Basso Piemonte (dove per altro ci sono già numerosi supporter del Grifone) e dell’estremo ponente ligure, zona in cui la passione spesso sfugge alle squadre della Superba. “Abbiamo fatto campagne di marketing in diverse zone, ma c’è un enorme lavoro da fare. Questo fa comunque parte della nostra crescita: l’obiettivo è 100 milioni di ricavi ricorrenti per la società e quello deve essere la nostra stella polare.”/nEntrando su un livello più tecnico, la società ha deciso di cambiare l’anno fiscale per adeguarlo alla stagione sportiva. L’era Preziosi aveva lasciato in eredità un bilancio che terminava al 31 dicembre, ora invece, dopo un breve rendiconto di sei mesi tra il 1° gennaio 2024 e il 30 giugno 2024, il club inizierà ad avere bilanci annuali al 30 giugno in linea con la stagione sportiva. “La speranza è di arrivare quanto prima a 80 milioni di ricavi ricorrenti (al 31 dicembre 2023, ultimi dati ufficiali disponibili, erano poco più di 44 milioni, ndr). Una volta a regime l’ambizione è che magari già nel 2025/26 sarà il primo anno in cui avremo una squadra con la potenzialità per puntare alle coppe”./nVa notato che il bilancio 2023 si è chiuso con un rosso di 32 milioni ma le perdite sarebbero state superiori se non fosse intervenuto l’impatto positivo (per circa 56 milioni di euro) dello stralcio del debito, a seguito di un accordo con l’Agenzia delle Entrate. Una norma sfruttata dal Grifone che ha infastidito numerosi club di Serie A che l’hanno vista come una scorciatoia bilancistica. I club che l’hanno utilizzata dal canto loro hanno sempre spiegato che se la norma esiste si può utilizzare e che nessuno vieta a chi si è esposto con delle critiche di utilizzarla in un futuro.  Va sottolineato inoltre che tra le società che hanno utilizzato questo strumento vi è anche la Sampdoria. La maniera di utilizzo però è stata diversa perché quella del Genoa è stata una ristrutturazione semplificata con la sola agenzia delle entrate e quindi una procedura che si applica a una situazione di crisi non irreversibile, una crisi “light” che ha portato a un beneficio al risultato economico e al patrimonio netto./nIn questo quadro va notato inoltre che il bilancio 2023 include metà anno di permanenza in Serie B (e quindi con minori entrate visto che i diritti televisivi in cadetteria non sono enormi) e metà anno di Serie A con ricavi importanti. Invece i prossimi bilanci godranno sempre, almeno da quanto preventivato da Blazquez e 777 Partners, dei benefici di partecipare al massimo torneo nazionale./nNon solo, ma sempre per rimanere nelle pieghe del bilancio, va anche notato che la gestione ancora soffre per le perdite sospese durante l’emergenza Covid e non ancora ammortizzate, intorno agli 80 milioni di euro. Una situazione, spiega Blazquez, che avrà ancora effetto sul conto economico a partire dal 2024 e che richiederà probabilmente un paio di stagioni prima di essere normalizzata, anche se l’ebitda al 30 giugno sarà comunque positivo e nell’ordine dei 10 milioni di euro. “Se fosse tutto normale saremmo già andati in utile dalla prossima stagione” fa notare, sottolineando ancora una volta come il 2045/25 potrebbe essere l’anno della svolta e della accelerazione./nPer quanto non siano alla base della cura Blazquez, eventuali plusvalenze non saranno evidentemente maledette dalle casse del Grifone e come tutti anche il Genoa sarà attivo sul mercato. L’idea è quella di rinforzare la squadra che sarà a disposizione di mister Gilardino, al punto che anche la cessione del portiere Josep Martinez non era stata messa in preventivo. “Martinez è ormai quasi un calciatore dell’Inter, poi ci sono altri giocatori che venderemo questa estate, ma per lo più non i titolari. Puntiamo ad avere un impatto positivo di 10-12 milioni riuscendo a investire, come abbiamo fatto con Vitinha, anche in previsione di qualche uscita”./nUn altro prezzo pregiato della rosa rossoblù è l’islandese Gudmundsson che però in autunno dovrà affrontare in patria un processo per violenza sessuale. “L’inchiesta su Gudmundsson non ha influenzato l’interesse dei club per lui. Si tratta di un processo non semplice anche se il calciatore si è sempre detto convinto della sua innocenza e noi gli crediamo. Dico che la sua situazione non è stata influenzata perché il mercato degli attaccanti non è ancora iniziato. Per il resto stiamo guardando per un terzino destro, con Spence che vogliamo tenere ma dipende dal Tottenham. Poi qualcosa faremo a centrocampo, ma poche cose visto che la difesa è sistemata. Per Retegui l’idea è di tenerlo a meno di offerte faraoniche. Ovviamente nel caso ci fosse un’uscita faremo qualcosa in entrata. L’obiettivo è crescere anche in classifica e vogliamo che la squadra sia ancora migliore di quella dell’anno scorso. Vede”, prosegue, “ se io volessi sistemare i conti subito venderei i migliori e il bilancio ne gioverebbe immediatamente, ma per quale futuro? Come le ho spiegato tutte le nostre iniziative sono volte a incrementare le entrate ricorrenti proprio per non finanziarci sul mercato attraverso le vendite”./nNello stesso modo, prosegue Blazquez, da 777 Partners non sono venuti a dire di vendere il club. “Non ho nessuna indicazione da loro su questo, le indicazioni sono di continuare a investire e fare crescere il valore del club a lungo termine”./nSe in Italia tutto sembra andare bene per 777 Partners, all’estero non è così. Il fondo statunitense guidato da Josh Wander e Steven Pasko si è visto bloccare l’offerta per acquistare l’Everton a causa del mancato rispetto di alcune condizioni imposte dalla Premier League. Poi ci sono i problemi dello Standard Liegi, passando per i blocchi del mercato al Vasco da Gama in Brasile. Non solo, ma uscendo dal calcio il comparto ha vissuto notevoli problemi nella compagnia aerea Bonza, oltre al ritiro della licenza per la Lega di basket nel Regno Unito. Insomma, oltre i confini italiani non sono in pochi a sostenere che il modello di business sia in difficoltà./nSu questo tema Blazquez è più diplomatico. “Sa, io, come tutti qui, sono dipendente del Genoa e non di 777 partners, e quello che accade sopra la nostra testa a volte lo sappiamo soprattutto dalla stampa”, spiega il manager spagnolo. “Quello che posso dire è che i nostri rapporti con i nostri azionisti, non sono cambiati minimamente e il nostro lavoro è normale. Non solo, ma a livello di gruppo puntiamo a diventare più indipendenti con una gestione molto trasparente, con assunzioni di personalità esterne. Per esempio, ora si è dimesso un membro del board del Genoa legato a 777 Partners (Nicolas Maya, ndr) e ora inseriremo una persona indipendente che viene dal mondo della finanza e non da quello calcistico. Non sarà l’unico, vorremmo mettere almeno due persone di questo tipo nel consiglio di amministrazione”./nSulla situazione del gruppo, prosegue Blazquez, “io parlo quasi come esterno in questo caso. C’è un creditore che si chiama A-Cap, c’è stato un confronto con loro e da quello che capiamo c’è stato un accordo per sistemare la governance a livello di attività calcistica. Quella vicenda è esterna a noi anche se ci riguarda a livello mediatico, ma a livello di lavoro ordinario le cose non sono cambiate, facciamo il controllo delle finanze settimanalmente con il gruppo e non è cambiato nulla. Non ci sono assolutamente problemi per quanto riguarda il mondo Genoa.”/nBlazquez si dice soddisfatto invece di essere parte di una multiproprietà e dei vantaggi che questa comporta. Innanzitutto, lo scouting, avendo l’opportunità di confronti continui con personalità esperte e diverse. Poi c’è il marketing, con la possibilità di fare accordi anche a livello di gruppo con minori costi. E gli aspetti negativi? “A volte si pensa che una squadra sia più importante di un’altra (nel City Football Group è il Manchester City la stella polare, ndr), nel nostro caso il gruppo punta ad avere successo con tutte le squadre nel loro percorso. Gli step sono più legati ai campionati che ai club, per esempio la Serie A sta decisamente più in alto del Belgio e un po’ più in alto del Portogallo. Ampliarci? In questo momento non stiamo pensando a ingrandire il gruppo, potremo farlo magari nei prossimi 12 mesi, ma per ora ci fermiamo”./nInfine, per quanto concerne le riforme che molti auspicano per il calcio italiano Blazquez sostiene l’idea, un po’ su quanto si verifica in Spagna , di maggiori deleghe per l’amministratore delegato della Lega Serie A: “Una governance diversa farebbe crescere la Serie A”. Per converso si dice contrario all’ipotesi di un abbassamento a 18 squadre del massimo campionato nazionale. “Pianificare per i club medi come noi è molto più complicato rispetto ai top club, perché non sappiamo dove saremo tra tre anni, mentre loro sono sicuri della permanenza nel massimo campionato nazionale”.",
      "date": "Sab, 29 Giu 2024",
      "url": "https://www.calcioefinanza.it/2024/06/29/football-affairs-blazquez-intervista/",
      "author": "LUCIANO MONDELLINI",
      "imgLink": "https://www.calcioefinanza.it/wp-content/uploads/2024/05/blazquez.webp"
    },
    {
      "id": "0.9350222374915413",
      "title": "Il tabellone di Wimbledon 2024: Sinner in campo per il terzo turno",
      "excerpt": "Prosegue lo Slam per eccellenza e grande appuntamento della stagione sull’erba. Diversi gli italiani ai nastri di partenza che puntano ad arrivare in fondo.",
      "body": "Il terzo Slam stagionale è pronto a iniziare. Concluse le qualificazioni, siamo pronti a goderci lo spettacolo di Wimbledon (QUI L’APPROFONDIMENTO SU SPORT E FINANZA), che quest’anno anticipa le attese Olimpiadi di Parigi, dove i tennisti si sfideranno sulla terra rossa, come appena fatto al Roland Garros./nC’è grande attesa ovviamente per Jannik Sinner, numero uno del mondo e fresco vincitore proprio sull’erba del torneo ATP ad Halle in Germania. Insieme a lui, e non solo, a rappresentare l’Italia ci sarà anche Matteo Berrettini che tre anni fa arrivò in finale contro Novak Djokovic. Proprio il tennista serbo sarà del torneo, grazie al recupero lampo dopo l’infortunio al Roland Garros che lo ha costretto a un ritiro anticipato. E non può mancare nemmeno il vincitore uscente Carlos Alcaraz, che ha trionfato anche all’ultimo Roland Garros. Ma quale è il tabellone Roland Garros 2024?/n/nCome ormai è diventa un’abitudine, il montepremi per l’edizione 2024 è in crescita rispetto all’edizione precedente, permettendo così a Wimbledon 2024 di diventare il torneo tennistico più ricco di sempre./nInfatti, il montepremi stanziato per questa edizione ammonta a 50 milioni di sterline, che al cambio attuale equivalgono a quasi 60 milioni di euro. Un incremento sostanziale rispetto all’edizione 2023 che comunque metteva in palio poco più di 50 milioni. Un aumento di 10 milioni che scalza dal primato fra gli Slam più ricchi l’edizione dell’anno scorso degli US Open con un montepremi di oltre 58 milioni di euro./nDetto di Sinner e Berrettini, sono in totale 10 i tennisti italiani in gara. Infatti, oltre ai due già citati, ai nastri di partenza dello Slam londinese ci sono anche: Fabio Fognini, Lorenzo Sonego, Matteo Arnaldi, Mattia Bellucci, Luciano Darderi, Lorenzo Musetti, Flavio Cobolli e Luca Nardi./n /n/n",
      "date": "Ven, 5 Lug 2024",
      "url": "https://www.calcioefinanza.it/2024/07/05/tabellone-wimbledon-2024/",
      "author": "REDAZIONE",
      "imgLink": "https://www.calcioefinanza.it/wp-content/uploads/2024/07/day-three-the-championships-wimbledon-2024-e1720166073257.webp"
    },
    {
      "id": "0.17092039885745286",
      "title": "Il Napoli svela il nuovo logo del club: sparisce il colore azzurro",
      "excerpt": "Il club partenopeo ha optato per un nuovo design minimal, eliminando il colore azzurro dallo stemma: ecco il nuovo logo.",
      "body": "La N napoleonica rimane intoccabile dal 1984, ma nel logo del Napoli è scomparso il colore azzurro. Il nuovo stemma del club partenopeo è stato cambiato su tutti gli account social e nella serata di ieri è apparso ufficialmente anche sul sito della Lega Serie A./nNon ci sono più tre colori nei cerchi concentrici, ma solamente due, per un design più essenziale rispetto al recente passato. Lo sfondo è bianco e la N è diventata blu scuro. Il logo sarà presente sulle divise da gioco della squadra nella prossima stagione e probabilmente cambierà colore a seconda di quello delle maglie su cui andrà./n/nMaglie che il club, tra l’altro, dovrebbe presentare nelle prossime settimane. Una cosa simile era già accaduta per la terza maglia della stagione scorsa e per le due speciali “Halloween” ed “Everywhere”, l’ultima in ordine cronologico presentata grazie alla collaborazione con il main sponsor MSC.",
      "date": "Ven, 5 Lug 2024",
      "url": "https://www.calcioefinanza.it/2024/07/05/napoli-nuovo-logo-immagine/",
      "author": "REDAZIONE",
      "imgLink": "https://www.calcioefinanza.it/wp-content/uploads/2023/02/de-laurentiis.webp"
    },
    {
      "id": "0.2567323310337672",
      "title": "EURO 2024, novità per il VAR: spiegazioni live sui maxischermi",
      "excerpt": "A spiegare le novità a squadre e media internazionali è intervenuto il presidente della Commissione Arbitri della UEFA, Roberto Rosetti.",
      "body": "Come funziona VAR Euro 2024? È ormai tutto pronto in vista dell’inaugurazione che darà il via a EURO 2024 con la prima partita che si giocherà a Monaco di Baviera fra i padroni di casa della Germania e la Scozia./nGli arbitri designati dalla UEFA e il Comitato Arbitrale guidato da Roberto Rosetti hanno incontrato tutte le 24 squadre che parteciperanno al torneo continentale per presentare e discutere una serie di direttive che saranno seguite per tutta la competizioni da parte degli arbitri. Dettagli che poi, nella giornata di ieri, sono stati condivisi con la stampa internazionale./n/nParticolare attenzione verrà posta sulle proteste, con l’obiettivo di garantire il pieno rispetto nei confronti degli arbitri e degli assistenti, così da proiettare una immagine migliore del calcio all’esterno da far vedere ai giovani calciatori e arbitri del mondo giovanile e dilettantistico./nRosetti e la sua squadra hanno informato giocatori e allenatori che gli arbitri dialogheranno solamente con i capitani delle squadre durante le partite per dare informazioni e spiegare le decisioni chiave, compreso ciò che viene discusso con il (VAR). Se il capitano è il portiere, la squadra dovrà designare un giocatore di movimento che farà le sue veci in qualsiasi momento della gara. Durante questi colloqui, gli altri calciatori delle due squadre dovranno mantenere una certa distanza dall’arbitro, che dovrà essere rispettato in ogni momento. La UEFA vuole evitare i classici capannelli intorno ad arbitri e assistenti. Ogni caso di aggressione fisica o verbale sarà punita con fermezza e severità./n«Abbiamo condiviso l’idea con gli allenatori di EURO 2024 e abbiamo parlato di questo argomento all’interno del nostro UEFA Football Board, con i migliori giocatori, ex giocatori e allenatori – ha spiegato lo stesso Rosetti –. E tutti insieme abbiamo concordato questa situazione e poi ci siamo rivolti alle squadre. Sono contente di questo. Lo facciamo non per gli arbitri o per il Comitato Arbitrale UEFA, ma per il calcio, per l’immagine del gioco e per la prossima generazione. Queste sessioni con le squadre sono state molto produttive. Tutti i giocatori hanno interagito molto bene: volevano sapere come volevamo applicare questo dialogo aperto con i capitani e ne sono rimasti assolutamente soddisfatti. Sono sicuro che lo farà essere un fantastico esempio per la prossima era del calcio»./nInoltre, agli arbitri è stato raccomandato di punire con severità falli gravi, le trattenute in area di rigore, le simulazioni e le invocazioni di provvedimenti disciplinari da parte dei giocatori che subiscono falli o dei loro compagni. «Una delle cose più importanti per gli arbitri è proteggere i giocatori, la sicurezza degli attori principali del gioco, e un grave fallo di gioco è qualcosa che non possiamo accettare – ha commentato Rosetti –. Con la simulazione la situazione sta migliorando, il VAR aiuta a eliminare questo tipo di comportamenti antisportivi»./nOltre ai chiarimenti delle decisioni da parte degli arbitri con i capitani in campo, i tifosi sugli spalti e quelli che guarderanno le partite da casa saranno meglio informati sulle decisioni. Durante EURO 2024 saranno offerti infatti più contesto e spiegazioni riguardo alle decisioni del VAR grazie ai maxischermi negli stadi e alle informazioni dirette per commentatori e emittenti televisive. «Solo dopo le OFR, spiegheremo sia sui maxischermi allo stadio sia con un’apposita grafica per i commentatori tv le decisioni che sono state prese e i motivi che hanno portato a quella decisione dopo una revisione chiamata dal VAR», ha spiegato Rosetti. Non sarà l’arbitro direttamente a spiegare la decisione, ma appunto un messaggio su una grafica che comparirà anche in tv./nInfine, la tecnologia Connected Ball sarà implementata per la prima volta in una fase finale dell’Europeo, e anche i tifosi saranno tenuti informati. Il pallone connesso Adidas supporta decisioni più rapide durante la partita e può aiutare gli arbitri del VAR a identificare ogni singolo tocco di palla, riducendo il tempo impiegato per risolvere i falli di mano punibili, che siano in area di rigore o in qualsiasi altra zona del campo. I tifosi potranno vedere sullo schermo una grafica che mostra dove la palla è stata toccata o meno.",
      "date": "Gio, 13 Giu 2024",
      "url": "https://www.calcioefinanza.it/2024/06/13/come-funziona-var-euro-2024/",
      "author": "REDAZIONE",
      "imgLink": "https://www.calcioefinanza.it/wp-content/uploads/2024/05/fbl-eur-c3-leverkusen-roma-e1715955326628.webp"
    },
    {
      "id": "0.33223818747346406",
      "title": "EURO 2024, interviene la premier Meloni: «Le tesi autoassolutorie mi preoccupano»",
      "excerpt": "«I calciatori italiani in Serie A sono sempre di meno, nel 2024 sono il 35%. Il governo Conte aveva introdotto il Decreto Crescita, che noi abbiamo tolto», ha aggiunto la premier.",
      "body": "L’eliminazione dell’Italia a EURO 2024, dopo una pessima prestazione agli ottavi di finale contro la Svizzera, continua a lasciare l’amaro in bocca al mondo del calcio. E dopo le parole dei vertici federali, il caso è diventato nazionale con commenti arrivati dal ministro per lo Sport, Andrea Abodi, e da alcuni esponenti del Governo./nE nelle ultime ore, è arrivato il commento della premier Giorgia Meloni: «Purtroppo ho visto la partita. Sono molto delusa come tutti gli italiani. Di delusioni con la Nazionale, tolta la parentesi degli ultimi europei, ne abbiamo avute. Non sono un’esperta di calcio, non posso dare consigli, ma quando le cose vanno così bisogna interrogarci se qualcosa va male nel sistema: ho visto tesi autoassolutorie che mi preoccupano», le parole della presidente del Consiglio alla trasmissione “Dritto e rovescio” su Rete 4./n/n«Forse – ha continuato Meloni – il problema è dato dal fatto che i calciatori italiani in Serie A sono sempre di meno, nel 2024 sono il 35%. Quando non valorizzi i tuoi calciatori un problema sulla Nazionale lo puoi trovare. Una norma di Conte estendeva ai calciatori stranieri i benefici fiscali del rientro dei cervelli, noi abbiamo deciso di toglierla».",
      "date": "Ven, 5 Lug 2024",
      "url": "https://www.calcioefinanza.it/2024/07/05/meloni-eliminazione-italia-euro-2024/",
      "author": "REDAZIONE",
      "imgLink": "https://www.calcioefinanza.it/wp-content/uploads/2024/01/auto-prix-f1-ita-race-1.webp"
    },
    {
      "id": "0.9794753496553055",
      "title": "EURO 2024, la UEFA cambia nomi agli stadi: la norma che regolamenta i naming right",
      "excerpt": "Dei 10 impianti scelti per la rassegna continentale, ben otto hanno dovuto rinunciare al proprio nome legato a un determinato sponsor.",
      "body": "È tutto pronto per EURO 2024 che si terrà, dal 14 giugno al 14 luglio, in Germania. Saranno 24 le nazioni che si sfideranno per succedere nell’albo d’oro della competizione internazionale all’Italia, che proverà a difendere il titolo conquistato tre anni fa a Wembley./nL’Europeo tedesco si svolgerà in 10 città differenti, che ospitano a loro volta un impianto ciascuno che diventerà, presto o tardi, uno dei protagonisti della rassegna continentale. Ma, ben otto su 10 hanno dovuto cambiare il proprio nome. L’esempio più importante è quello dell’Allianz Arena, che ospiterà la partita inaugurale, che sarà chiamato Munich Football Arena./n/nEcco l’elenco dei 10 stadi scelti per ospitare le partite di EURO 2024 e come sono chiamati al di fuori delle competizioni UEFA:/nMa perché la UEFA non permette di usare il nome originale per gli stadi che ospitano manifestazioni internazionali? Il motivo si può leggere in una norma, presente nel regolamento dell’organo del calcio europeo, che regola l’uso dei naming rights:/n«Eventuali naming rights dello stadio concessi dal club – recita la normativa UEFA – sono soggetti ai requisiti relativi all’area esclusiva». Per area esclusiva si intende «la sede di una partita UEFA, comprendente lo stadio stesso, tutte le aree nelle vicinanze dello stadio di proprietà, controllate o gestite dal club, nonché l’area circostante, fino a includere la recinzione che lo circonda o le strade che ne delimitano naturalmente l’area, lo spazio aereo immediatamente soprastante, e le aree dei broadcaster, della stampa e dei media»./nCiò significa che, fatte salve le seguenti eccezioni, nessun elemento dello sponsor dello stadio (ad esempio nome, logo, marchio, elemento di design, slogan o colori aziendali) può essere visibile nell’area esclusiva. Allo stesso modo, fatte salve le seguenti eccezioni, nessun elemento di questo tipo può essere visibile su alcun materiale della competizione. «Le seguenti eccezioni – si legge nel regolamento – si applicano solo in relazione a uno sponsor a cui siano stati concessi naming rights a lungo termine per lo stadio»:",
      "date": "Gio, 13 Giu 2024",
      "url": "https://www.calcioefinanza.it/2024/06/13/perche-stadi-non-hanno-nome-sponsor-euro-24/",
      "author": "REDAZIONE",
      "imgLink": "https://www.calcioefinanza.it/wp-content/uploads/2024/06/allianz-arena.webp"
    },
    {
      "id": "0.2940256325434531",
      "title": "Eredità Agnelli, la Cassazione conferma i sequestri ai fratelli Elkann e a Ferrero",
      "excerpt": "La Cassazione ha confermato la validità del sequestro eseguito dalla Procura di Torino nell’ambito dell’inchiesta che ruota intorno all’eredità di Gianni Agnelli.",
      "body": "La Cassazione ha confermato la validità del sequestro eseguito dalla Procura di Torino nell’ambito dell’inchiesta che ruota intorno all’eredità di Gianni Agnelli. La Suprema Corte ha anche confermato il provvedimento con cui il tribunale del riesame del capoluogo piemontese aveva dichiarato la legittimità solo parziale di un sequestro operato nei giorni precedenti./nIl procedimento è quello originato da un esposto che Margherita Agnelli, la figlia dell’avvocato Gianni Agnelli, ha presentato a Torino nel dicembre del 2022. Lo scorso febbraio la Procura aveva ordinato alla guardia di finanza un primo sequestro; nei giorni successivi il tribunale del riesame aveva dichiarato la legittimità soltanto parziale del provvedimento./n/nI pubblici ministeri però trattennero il materiale prelevato dalle fiamme gialle e ai primi di marzo disposero un secondo sequestro, che questa volta fu integralmente confermato dai giudici. L’operato del tribunale del riesame subalpino ha ora ottenuto l’avallo della Cassazione./nLa terza sezione penale della suprema Corte ha dichiarato inammissibile il ricorso presentato dalla procura contro il primo provvedimento dei giudici e ha respinto quello contro il secondo provvedimento che invece era stato presentato dagli indagati John, Lapo e Ginevra Elkann, figli di Margherita Agnelli, e Gianluca Ferrero, commercialista della famiglia nonché presidente della Juventus.",
      "date": "Ven, 5 Lug 2024",
      "url": "https://www.calcioefinanza.it/2024/07/05/eredita-agnelli-sequestri-fratelli-elkann-ferrero/",
      "author": "REDAZIONE",
      "imgLink": "https://www.calcioefinanza.it/wp-content/uploads/2022/11/Giulia-1600505-SZ-104.webp"
    },
    {
      "id": "0.5772172888029286",
      "title": "EURO 2024, da Kroos a Fullkrug: gli stipendi dei giocatori della Germania",
      "excerpt": "Saranno 26 i calciatori scelti dal commissario tecnico Nagelsmann per il torneo continentale.",
      "body": "La Germania si appresta ad affrontare EURO 2024 con un senso di grande attesa, visto ce lo farà davanti al proprio pubblico, ma senza poter godere di un ultimo periodo positivo a livello internazionale/nIl commissario tecnico Julian Nagelsmann, ha sciolto ogni riserva e ha consegnato alla UEFA la propria lista di 26 calciatori che avranno il compito di rappresentare la nazionale teutonica al torneo continentale./n/nLa Germania è stata inserita nel gruppo A, con Ungheria, Svizzera, e Scozia, che sarà la prima avversaria dei tedeschi alla gara inaugurale del torneo, venerdì 14 giugno./nIl ct Nagelsmann ha consegnato alla UEFA la lista definitiva dei 26 calciatori che ha deciso di portare per il torneo che si terrà in Germania dal 14 giugno al 14 luglio. Di seguito, l’elenco dei calciatori della rosa dal più al meno pagato sulla base delle stime di Capology (tutte le cifre sono annuali e considerate al netto):",
      "date": "Ven, 14 Giu 2024",
      "url": "https://www.calcioefinanza.it/2024/06/14/stipendi-germania-euro-2024/",
      "author": "REDAZIONE",
      "imgLink": "https://www.calcioefinanza.it/wp-content/uploads/2024/06/germania.webp"
    },
    {
      "id": "0.8318332698158407",
      "title": "EURO 2024, Germania-Scozia delude in chiaro: ascolti poco sopra i 4 milioni",
      "excerpt": "La sfida ha fatto registrare risultati nettamente inferiori rispetto al match d’esordio di EURO 2016. Anche nel 2012 gli spettatori furono di più.",
      "body": "EURO 2024 è cominciato. Il torneo continentale si è aperto nella serata di ieri con la sfida inaugurale tra Germania e Scozia. Un match senza storia che si è chiuso sul risultato di 5-1, e che i tedeschi avevano già messo in ghiaccio nel primo tempo con un netto 3-0 e con gli avversari costretti a giocare in inferiorità numerica./nLa partita è stata trasmessa su Sky e su Rai 1 in Italia. La tv di Stato detiene i diritti di trasmissione per 31 partite sulle 51 complessive della manifestazione. Il match non ha tuttavia raccolto un pubblico particolarmente numeroso in chiaro, con 4.134.000 spettatori che si sono accomodati davanti alla televisione, per uno share del 24,4%./n/nTralasciando la gara inaugurale di EURO 2020, che ha fatto registrare quasi 13 milioni di telespettatori e uno share superiore al 50% (ma vedeva coinvolta l’Italia, che vinse 3-0 contro la Turchia) sulla Rai, tornando a EURO 2016 è possibile fare un paragone più accurato. La gara d’esordio Francia-Romania conquistò 7.568.000 spettatori, pari al 30,99% di share./nAnche nel 2012, la prima gara disputata in chiaro in orario serale – una sfida non certo di altissimo livello, tra Russia e Repubblica Ceca – fece registrare ascolti migliori di Germania-Scozia. All’epoca furono 4.777.000 gli spettatori, seppur con uno share inferiore e pari al 20,3 %.",
      "date": "Sab, 15 Giu 2024",
      "url": "https://www.calcioefinanza.it/2024/06/15/euro-2024-germania-scozia-ascolti/",
      "author": "REDAZIONE",
      "imgLink": "https://www.calcioefinanza.it/wp-content/uploads/2024/06/fbl-euro-2024-match01-ger-sco.webp"
    },
    {
      "id": "0.48265193324754746",
      "title": "EURO 2024, allarme hooligans: cinque partite ad alto rischio",
      "excerpt": "C’è un dossier che circola fra le forze di polizia di tutta Europa. E che individua cinque partite ad altissimo rischio di incidenti, solo nella fase a gironi.",
      "body": "Allarme hooligans. Da EURO 2024 l’attenzione per l’arrivo degli ultrà più violenti, specie quelli dell’est Europa, è altissimo. Lo scrive Il Corriere della Sera nella sua edizione odierna, ricordando che giorno in Germania verranno schierati 22mila agenti. Su Internet sono in vendita t-shirt con la scritta «Euro 2024, Festival of Violence», a dimostrazione che i violenti si preparano a entrare in azione./nC’è un dossier che circola fra le forze di polizia di tutta Europa. E che individua cinque partite ad altissimo rischio di incidenti, solo nella fase a gironi. La prima si giocherà stasera a Gelsenkirchen, fra Serbia e Inghilterra, una vera e propria prova generale. Previsto l’arrivo di 40mila tifosi inglesi. Molti meno i serbi, anche se i numeri contano poco./n/nAnche perché i problemi principali li causano quelli che restano fuori, senza biglietto. «Controllarli in giro per la città è molto più difficile, spesso impossibile», ammette un agente in servizio fuori dal Westfalenstadion di Dortmund. In ballo, come al solito, c’è molto di più rispetto al calcio. La questione di fondo è principalmente politica./nIl riferimento è alle tensioni per l’invasione della Russia in Ucraina, visto che la parte più violenta del tifo serbo è allineata con le posizioni di Putin. In più cade il 25° anniversario dei bombardamenti Nato su Belgrado, in cui il Regno Unito ebbe un ruolo chiave. I servizi segreti di Berlino hanno segnalato l’arrivo di 500 serbi pronti agli scontri e per questo il governo ha schierato 1.300 agenti in più./nI più violenti sono i “Grobari” del Partizan e i “Delije” della Stella Rossa. «Siamo pronti per fronteggiare ogni pericolo immaginabile», ha però assicurato la ministra dell’Interno tedesca, Nancy Faeser. Le altre quattro partite del dossier:",
      "date": "Dom, 16 Giu 2024",
      "url": "https://www.calcioefinanza.it/2024/06/16/euro-2024-hoolingans-allarme-cinque-partite/",
      "author": "REDAZIONE",
      "imgLink": "https://www.calcioefinanza.it/wp-content/uploads/2024/06/spain-v-croatia-group-b-uefa-euro-2024.webp"
    },
    {
      "id": "0.3705866624586864",
      "title": "Da Spalletti a Deschamps, gli stipendi degli allenatori a EURO 2024",
      "excerpt": "Ecco quanto guadagnano i tecnici che guideranno le Nazionali durante la rassegna continentale: tre italiani presenti sulle panchine.",
      "body": "Prende via la 17esima edizione del Campionato europeo di calcio, che quest’anno si terrà in Germania e che tornerà dunque a essere disputato in un solo Paese, dopo l’edizione itinerante del 2021 (rimandata rispetto al 2020 a causa dell’emergenza Coronavirus). Tante le Nazionali candidate alla vittoria finale, per un percorso che vedrà l’Italia intenta a difendere il titolo conquistato a Wembley contro l’Inghilterra./nFatta qualche eccezione (soprattutto per Brasile e Argentina), tanti tra i migliori calciatori del pianeta si sfideranno per arrivare fino in fondo alla rassegna iridata. Si va da quello che dovrebbe essere l’ultimo grande torneo con il Portogallo per Cristiano Ronaldo, passando per il francese e neo acquisto del Real Madrid Kylian Mbappè, fino al belga Romelu Lukaku. O ancora i talenti della Spagna – da Pedri a Nico Williams – e della Germania./n/nSarà anche il grande palcoscenico per i Ct, che per un mese si troveranno al centro della scena, per mettere a frutto un lavoro durato un quadriennio (anche qui con qualche eccezione). Gli stipendi dei club sono difficilmente paragonabili a quelli delle Federazioni, ma si sono allenatori che mettono in tasca cifre importanti, in alcuni casi anche superiori a realtà diverse. Di quanto si parla?/nIl più pagato – considerando le Nazionali presenti a EURO 2024 – è l’inglese Gareth Southgate che vanta un accordo da 5,8 milioni di euro netti all’anno. Segue in classifica il tedesco Julian Nagelsmann, che percepisce circa 4,8 milioni di euro per il ruolo di Commissario tecnico della Germania. Il podio si chiude con Roberto Martinez, che dopo l’esperienza nel Belgio si è accomodato sulla panchina del Portogallo./nAl quarto posto si trova invece il Ct della Francia Didier Deschamps, per lui un ingaggio da 3,8 milioni netti. Chiude la top 5 il tecnico dell’Olanda Louis van Gaal, con uno stipendio da 3 milioni di euro netti all’anno. Il Ct dell’Italia Luciano Spalletti si trova immediatamente alle sue spalle, con i suoi 2,8 milioni di euro netti per il contratto in vigore fino al 2026 (l’accordo rimpiazza quello precedente con Mancini)./nSorprende l’ingaggio piuttosto basso di Luis de la Fuente: pur guidando una Nazionale importante come quella spagnola, il Ct percepisce poco più di un milione di euro. Di seguito, la classifica completa – compilata anche in base ai dati di Finance Football – con gli stipendi di tutti i Ct delle Nazionali presenti in Germania:",
      "date": "Gio, 13 Giu 2024",
      "url": "https://www.calcioefinanza.it/2024/06/13/stipendi-allenatori-euro-2024-quanto-guadagnano/",
      "author": "REDAZIONE",
      "imgLink": "https://www.calcioefinanza.it/wp-content/uploads/2024/06/fbl-euro-2024-qualifier-fra-irl.webp"
    },
    {
      "id": "0.014706561638358463",
      "title": "Da Ronaldo a Wijnaldum, i giocatori più pagati fra i convocati a EURO 2024",
      "excerpt": "Ecco i primi 10 calciatori che guadagnano di più nei rispettivi club fra i protagonisti della rassegna continentale. È dominio Arabia Saudita.",
      "body": "Ètutto pronto per EURO 2024, che si terrà in Germania dal 14 giugno al 14 luglio, quando la nazionale vincitrice alzerà la coppa sotto il cielo di Berlino diventando la vincitrice della 17esima edizione edizione del Campionato europeo di calcio, succedendo all’Italia nell’albo d’oro della competizione./nCome tutte le più importanti rassegne internazionali, sono molte le stelle che scenderanno in campo nei 10 stadi tedeschi che ospiteranno EURO 2024. Dal sei volte partecipante, e vincitore per una volta vincitore, Cristiano Ronaldo, alla nuova stella del Real Madrid Kylian Mbappé, fino ad arrivare al fresco vincitore della Champions League, proprio con i Blancos, Jude Bellingham. Ma la lista è molto lunga./n/nE quando si parla di star mondiali non si può di certo dimenticare l’aspetto economico. Infatti, le rassegne internazionali come l’Europeo di quest’anno permetteranno di vedere i giocatori più importanti d’Europa. Ma quali sono quelli più pagati?/nNella speciale classifica dei 10 giocatori più pagati fra i convocati a EURO 2024, al primo posto c’è Cristiano Ronaldo. Il fenomeno portoghese, che come detto presenzierà al suo sesto Europeo in carriera, guarda tutto dall’alto in basso grazie ai suoi 185,7 milioni di euro garantitegli dal faraonico contratto in essere con l’Al Nassr, club dell’Arabia Saudita che vede la maggioranza controllata dal fondo sovrano PIF, proprietario del Newcastle e degli altri tre top club del massimo campionato saudita (Al Hilal, Al Ittihad e Al Ahli)./nSegue a distanza Kylian Mbappé. Riguardo al francese, bisogna però specificare che i 39,6 milioni presenti in classifica si rifanno al contratto che scadrà il prossimo 30 giugno con il PSG. Mentre, dal 1° luglio il fenomeno francese sarà legato al Real Madrid che gli garantirà sì uno stipendio netto più basso, si parla di una cifra che oscilla fra i 15 e i 20 milioni, ma gli garantirà un premio alla firma di 100 milioni. Presumendo che questo venga spalmato per l’intera durata del contratto, pari a cinque anni, ecco che la cifra totale che guadagnerà Mbappé arriva a 35-40 milioni di euro netti all’anno. In questa top 10 non c’è nessun calciatore dell’Italia, con Donnarumma che percepisce 7 milioni ed è il più pagato./nUn fattore sempre più determinante è l’Arabia Saudita. Infatti, se è vero che Cristiano Ronaldo è praticamente fuori classifica, in questa speciale graduatori ci sono diversi calciatori che grazie il loro approdo in Saudi Pro League hanno raggiunto contratti faraonici per chiudere al meglio la propria carriera, costellata in alcuni casi da trofei prestigiosi. E nella top 10 ce ne sono ben otto provenienti dal Paese del Medio Oriente./nIn questa graduatoria, non sono presenti calciatori come Erling Haaland che non è riuscito a qualificarsi con la sua Norvegia, e Robert Lewandowski, convocato dalla Polonia ma infortunatosi a pochi giorni dall’inizio di EURO 2024. Di seguito, la top 10 – compilata secondo indiscrezioni di stampa e i dati di Capology – dei calciatori che guadagnano di più fra quelli convocati per l’Europeo in Germania:",
      "date": "Gio, 13 Giu 2024",
      "url": "https://www.calcioefinanza.it/2024/06/13/giocatori-piu-pagati-euro-2024-ronaldo/",
      "author": "REDAZIONE",
      "imgLink": "https://www.calcioefinanza.it/wp-content/uploads/2024/06/ronaldo.webp"
    },
    {
      "id": "0.1690885816694105",
      "title": "EURO 2024 al via: anche Heurtaux e Ogbonna nella squadra Sky per il torneo",
      "excerpt": "Annunciati nuovi ingressi nella squadra della pay-tv di Comcast, che seguirà gli Europei al via venerdì 14 giugno in Germania.",
      "body": "L’attesa è finita nella Casa dello Sport di Sky, è tempo di scendere in campo per UEFA Euro 2024, la grande competizione continentale di scena in Germania a partire da venerdì 14 giugno. Fino al 14 luglio, un’avventura straordinaria da vivere sulla pay-tv di Comcast e in streaming su NOW, con tutti i 51 match in diretta, 20 in esclusiva (gli altri saranno trasmessi anche dalla Rai), anche in 4K./nGrande attesa per la squadra di Luciano Spalletti, chiamata a difendere il titolo conquistato a Wembley tre anni fa. Sky Sport seguirà minuto per minuto il torneo continentale e il percorso degli Azzurri, con una copertura capillare dal mattino alla sera, tecnologia al top e un dream team d’eccezione. A partire dalla prima partita della Nazionale in programma sabato 15 giugno, alle 21: Italia-Albania./nAl dream team formato da Alessandro Del Piero, Beppe Bergomi, Fabio Capello, Alessandro Costacurta, Paolo Di Canio, Luca Marchegiani, Giancarlo Marocchi, Lorenzo Minotti e Fernando Orsi, per questa avventura si aggiungono nuovi convocati d’onore: il numero 1 del Milan e della Nazionale femminile Laura Giuliani, il francese ex Udinese Thomas Heurtaux che sarà seconda voce in telecronaca e Angelo Ogbonna: il difensore sarà special guest in studio e porterà al commento la sua esperienza in azzurro e in Premier League./n/nInoltre, torna anche chi la coppa l’ha sollevata a Wembley, Giorgio Chiellini, vero testimonial della competizione per Sky Sport: l’ex capitano azzurro sarà in collegamento da Los Angeles e accompagnerà il racconto per tutto la competizione, anche sui social, fino alla finale, dove sarà protagonista dello studio di Sky Sport allo stadio. La padrona di casa sarà Federica Masolin, che condurrà direttamente sul campo i pre e post partita dagli stadi tedeschi in occasione dei match dell’Italia./nFederica sarà anche in conduzione per la partita inaugurale tra Germania e Scozia, il 14 giugno: per l’occasione, lo studio si accenderà dallo stadio di Monaco di Baviera. Inoltre, Sky garantirà agli appassionati la possibilità di vivere pienamente l’avventura della Nazionale italiana grazie alla presenza fissa dei tre inviati al seguito della squadra di Spalletti: Giorgia Cenni, Marco Nosotti e Peppe Di Stefano, con il contributo speciale di Gianluca Di Marzio a supporto del nostro tridente azzurro, e di tutti gli inviati della squadra di Sky Sport./nInoltre, dopo le lacrime di gioia di tre anni fa a Wembley, la coppia formata da Beppe Bergomi e Fabio Caressa continuerà a trasmettere le grandi emozioni europee: come da tradizione, saranno insieme per le telecronache dell’Italia, di nuovo in Germania 18 anni dopo la festa mondiale di Berlino 2006./nSky permetterà agli appassionati di vivere ogni giorno al fianco della Nazionale Azzurra seguendo minuto per minuto l’avventura della squadra di Spalletti. L’Italia è nel Gruppo B, dove incontrerà l’Albania il 15 giugno a Dortmund, la Spagna il 20 giugno a Gelsenkirchen e la Croazia il 24 giugno a Lipsia. Incontri che godranno di una copertura capillare, a partire dalle fasi di avvicinamento ai match: previsti collegamenti quotidiani con gli inviati dal ritiro di Iserlohn, aggiornamenti costanti sul torneo, interviste ai protagonisti, analisi e commenti pre e post gara./nInoltre, durante l’intero arco della manifestazione, Sky potrà contare su ben tre studi, dove si alterneranno giorno dopo giorno conduttori, giornalisti, talent e ospiti chiave per presentare e analizzare, prima e dopo le sfide, tutti gli incontri della manifestazione:/nOltre agli Azzurri, gli inviati di Sky Sport seguiranno costantemente anche l’avventura delle principali squadre Nazionali. In particolare, la copertura di Sky Sport 24 sarà continua, con un flusso ininterrotto di news e aggiornamenti live dai campi di allenamento e dalle sedi degli incontri. La giornata tipo di Sky Sport, per tutta la durata del torneo, inizierà alle 10 del mattino con la prima edizione dagli studi di Sky Sport 24, Guten Morgen Euro, lo spazio dedicato a tutte le news per rivivere il meglio della giornata precedente e presentare le partite in programma nelle ore successive./nDalle 12.30 si continua con gli studi live da Berlino, dove dalle 13 è in diretta l’appuntamento con L’Europa è servita. In serata, dalle 18, sempre dalla Home of adidas Football, spazio agli approfondimenti dedicati ai match, anche con gli aggiornamenti di calciomercato. In conduzione si alterneranno Dario Nicolini, nella prima metà del torneo, e Marina Presello per il rush finale./nLe gare della fase a gironi si giocheranno alle 15, alle 18 e alle 21 e in queste occasioni Sara Benci, Leo Di Bello e Mario Giunta si alterneranno alla conduzione dei pre e post partita nel nuovo super studio dedicato agli Europei, in diverse fasce orarie: dalle 14 alle 15 con una rubrica fissa, EuroGoleador, condotta da Sara Benci; dalle 17 alle 18, dalle 20 alle 21 e dalle 22.45 alle 23.30 con Sky Euro Show. A seguire, dalle 23.30 alle 24.30, dal lunedì al venerdì, chiuderà la giornata l’appuntamento con Calciomercato – L’Originale. Sabato e domenica gli studi serali del fine settimana con Euroweekend, dalle 23.30 alle 24.30./nNon c’è Estate Italiana di Sky senza i racconti delle Produzioni Originali di Sky Sport. Grandi storie, personaggi indimenticabili in grado di scatenare ricordi ed emozioni, narratori coinvolgenti: sono gli ingredienti dei tre nuovi speciali a rotazione sui canali Sky Sport e disponibili anche on demand. Dal 14 giugno, Storie di Europei, un viaggio nella storia e nelle storie dei tornei continentali raccontate da Federico Buffa, in un percorso a ritroso nel secolo del calcio, dialogando con il direttore di Sky Sport, Federico Ferri, per aprire la seconda stagione di Federico Buffa Talks./nAll’interno della serie di interviste di Buffa Talks anche il centrocampista croato e dirigente sportivo Zvonimir Boban, protagonista del nuovo appuntamento in due puntate in onda il 21 e 28 giugno: racconti, ricordi ed emozioni sulla vita di uno dei grandi protagonisti del mondo del calcio, a dialogo con Federico Buffa e Federico Ferri. On demand anche il secondo speciale, Campioni 2021 Rewind – Speciale Mister Condò: storia di un trionfo: la straordinaria impresa degli Azzurri, sul campo e nel contesto unico in cui è stata realizzata./nUn racconto affidato a Paolo Condò, con la partecipazione di Roberto Mancini, Giorgio Chiellini, Leonardo Bonucci, Luigi Donnarumma, Leonardo Spinazzola e Matteo Pessina. Nel terzo appuntamento, Giorgio Porrà racconta invece il CT Luciano Spalletti al decollo nell’Europeo tedesco nell’Uomo della Domenica – Discorso su due piedi: Luciano Spalletti, il maledetto toscano: vita e conquiste di un allenatore speciale, svelato nella sua dimensione più intima, che punta a completare in azzurro la sua rivoluzione.",
      "date": "Mer, 12 Giu 2024",
      "url": "https://www.calcioefinanza.it/2024/06/12/sky-ospiti-euro-2024-heurtaux-ogbonna/",
      "author": "REDAZIONE",
      "imgLink": "https://www.calcioefinanza.it/wp-content/uploads/2024/06/arsenal-fc-v-west-ham-united-premier-league.webp"
    },
    {
      "id": "0.8265768727821007",
      "title": "Al-Khelaifi in aiuto a Ceferin: BeIN acquista tutti i diritti tv di Euro 2024 a cinque giorni dal via",
      "excerpt": "Il gruppo televisivo qatariota si è aggiudicato il pacchetto principale, ma con lo sconto: nel 2020 pagò 13 milioni di euro in più.",
      "body": "Pericolo scampato. A pochissimi giorni dall’inizio dell’Europeo (partita inaugurale in programma venerdì 14 giugno), infatti, la Francia vede assegnare i diritti televisivi del torneo continentale a BeIN Sports, emittente sportiva internazionale con sede in Qatar e appartenente al gruppo BeIn Media Group presieduto da Nasser Al-Khelaifi, numero uno del Paris Saint-Germain e dell’ECA./nNel paese francese, infatti, non era stato ancora assegnato il pacchetto principale per la trasmissione di tutte le 51 partite di EURO 2024, di cui ben 26 in esclusiva assoluta. Un accordo in extremis che ha anche evitato una brutta figura alla UEFA di Aleksander Ceferin che non vedeva l’assegnazione dei diritti tv in un grande paese europeo come la Francia, con i Galletti che tra l’altro partono da super favoriti per un vincere un Europeo che manca dal 2000. Le altre 25 gare saranno trasmesse anche dalle importanti emittenti commerciali francesi TF1 e M6, tramite un accordo con la UEFA, siglato a maggio 2022. Fra queste ci sono tutti i quarti di finale, entrambe le semifinali e la finalissima di Berlino./n/nSi replica quindi in Francia la stessa condizione verificatasi per EURO 2020, giocato nel 2021 e vinto dall’Italia. In quell’occasione il gruppo presieduto da Al-Khelaifi aveva però investito ben 38 milioni di euro. Con questo accordo si rafforza lo status di emittente francese dello sport per BeIn, visto che ha annunciato anche di essersi aggiudicata, nuovamente, la trasmissione in Francia della Liga spagnola per altre due stagioni. Per gli altri sport, il gruppo qatariota detiene i diritti dei principali sport americani, NBA, NFL e NHL. Senza dimenticare Wimbledon, appena rinnovato per le prossima stagioni. E inoltre, insieme all’accordo per EURO 2024, BeIn si è aggiudicata anche i diritti per la prossima edizione che si giocherò nel 2028 fra Regno Unito e Irlanda./nIn Francia, infine, rimangono da assegnare ancora i diritti per il Mondiale 2026, che si terrà in USA, Messico e Canada. Per il momento, M6 ha chiuso un accordo con la FIFA per 54 delle 104 della rassegna iridata. E chissà che BeIn non si fiondi anche su quelli, riuscendo anche lì ad avere uno sconto, anche se qui dovrà trattare con l’organismo presieduto da Gianni Infantino e non con la UEFA di Ceferin.",
      "date": "Lun, 10 Giu 2024",
      "url": "https://www.calcioefinanza.it/2024/06/10/bein-al-khelaifi-diritti-tv-euro-francia-ceferin/",
      "author": "REDAZIONE",
      "imgLink": "https://www.calcioefinanza.it/wp-content/uploads/2024/06/al-khelaifi-e-ceferin.webp"
    },
    {
      "id": "0.2355468739136689",
      "title": "Effetto EURO 2024: balzo in avanti dell’Italia nel ranking FIFA",
      "excerpt": "Il successo contro l’Albania regala il sorpasso sulla Croazia agli Azzurri: ecco la classifica aggiornata dopo le prime giornate di EURO 2024.",
      "body": "Una partenza da film horror cancellata da una reazione da campioni d’Europa. Dopo aver subito il gol più veloce della sua storia e degli Europei (solamente 23 secondi) l’Italia ribalta in pochi minuti l’Albania e si prende la prima partita di EURO 2024, dando una prova di grande coraggio, sostanza e tecnica in uno stadio, quello di Dortmund, colorato quasi tutto del rosso della Nazionale delle Aquile./nL’Albania dura praticamente giusto il tempo del gol di Bajrami, lanciato in porta dalla folle rimessa laterale di Dimarco. Poi ci sono solo gli azzurri che la riprendono in un quarto d’ora, con un bel colpo di testa di Bastoni ed il 2-1 firmato da Barella che scaccia via tutti i dubbi sulle sue condizioni nei giorni del ritiro a Iserlohn./n/nDa qui in poi i ragazzi di Spalletti sfiorano più volte il terzo gol, mentre le aquile rosse non volano quasi mai dalle parti di Donnarumma tranne in un finale batticuore, quando in due occasioni fanno tremare gli azzurri. Ecco tre punti d’oro per cominciare alla grande un girone B dove la Spagna, prossima avversaria il 20 giugno a Gelsenkirchen, fa già paura con il 3-0 alla Croazia./nNel frattempo, il successo all’esordio produce un effetto importante sul ranking UEFA. La vittoria contro l’Albania e la contemporanea sconfitta della Croazia contro la Spagna riportano gli Azzurri al nono posto in classifica e un risultato positivo contro la Spagna potrebbe fare volare la Nazionale di Spalletti./nDi seguito, la classifica aggiornata con le prime dieci posizioni, che cambieranno inevitabilmente con il trascorrere di EURO 2024 e il via della Copa America:/nQuello della FIFA non è sicuramente lo strumento più oggettivo per classificare le nazionali, ma l’organo di governo del calcio mondiale lo ha scelto per definire le fasce dei sorteggi per il Mondiale 2026 (qualificazioni e fase finale). Quindi restare nei primi posti è fondamentale in vista dei gruppi che cominceranno a marzo e porteranno alla rassegna iridata.",
      "date": "Dom, 16 Giu 2024",
      "url": "https://www.calcioefinanza.it/2024/06/16/euro-2024-ranking-fifa-aggiornato-italia/",
      "author": "MARCO SACCHI",
      "imgLink": "https://www.calcioefinanza.it/wp-content/uploads/2024/06/fbl-euro-2024-match04-ita-alb-1.webp"
    },
    {
      "id": "0.7153853022650986",
      "title": "Dai diritti tv al ticketing: i ricavi della UEFA per EURO 2024",
      "excerpt": "Ecco quanto vale la nuova edizione della rassegna continentale per i conti della Federcalcio europea: tutte le cifre degli Europei.",
      "body": "L’Italia campione in carica debutterà al Westfalenstadion di Dortmund sabato 15 giugno contro l’Albania. EURO 2024, invece, si aprirà ufficialmente il giorno prima con la sfida tra i padroni di casa della Germania e la Scozia, in programma a Monaco di Baviera./nDopo la Champions, gli Europei – scrive Il Sole 24 Ore – rappresentano la manifestazione più redditizia per la UEFA. Per EURO 2020 la Federcalcio europea aveva portato a casa 1,8 miliardi di ricavi derivanti da contratti tv e sponsorizzazioni, con utili per circa 600 milioni. Per l’edizione 2024, che torna ad essere concentrata in un solo paese, la UEFA stima entrate per 2,4 miliardi, con un risultato netto positivo per 1,7 miliardi./n/nI ricavi dai diritti di trasmissione saranno pari a 1,4 miliardi, le sponsorizzazioni e i proventi del settore commerciale saranno pari 0,6 miliardi. I partner ufficiali della manifestazione sono 13:/nL’incremento dei proventi rispetto all’edizione 2016, quando i ricavi furono di 1,9 miliardi, è quindi di circa il 25%. Il fatturato annuale della UEFA sfiorerà così i 7 miliardi di euro, considerando anche i 4,4 miliardi provenienti dai nuovi format delle competizioni per club al debutto da settembre, un livello record per l’organismo di governo del calcio europeo guidato da Alexander Ceferin./nIl montepremi di EURO 2024 sarà di 331 milioni di euro, la stessa cifra di EURO 2020. Nel 2016 invece erano stati distribuiti alle nazionali ammesse alla competizione 301 milioni, mentre nell’edizione 2012 ospitata da Polonia e Ucraina erano stati messi in palio 196 milioni (QUI TUTTO IL DETTAGLIO DEI PREMI PER LE NAZIONALI A EURO 2024)./nLa UEFA ha stabilito anche un premio per i club che “prestano” i propri giocatori alle nazionali. In totale si tratta di una somma pari a 240 milioni per il quadriennio 20220-2024, 30 in più rispetto a quello precedente. Nello specifico per le partite di qualificazione alla fase finale e quelle della Nations League, vengono assegnati 100 milioni (3.659 euro a partita per ogni giocatore a referto), mentre per la fase finale sono riservati agli atleti delle 24 nazionali (e ai rispettivi club) 140 milioni./nInfine, sul fronte del ticketing, rispetto alle richieste di 30 milioni di tagliandi la UEFA ha messo a disposizione dei tifosi un totale di 2,7 milioni di biglietti, e a inizio maggio ha aperto la vendita per una ulteriore tranche di 100mila tagliandi. Il budget di Nyon prevede dalla voce ticketing ricavi per circa 300 milioni, cui si sommano 100 milioni collegati all’hospitality.",
      "date": "Dom, 9 Giu 2024",
      "url": "https://www.calcioefinanza.it/2024/06/09/ricavi-euro-2024-uefa-quanto-vale/",
      "author": "REDAZIONE",
      "imgLink": "https://www.calcioefinanza.it/wp-content/uploads/2024/06/fbl-euro-2024-ger-feature.webp"
    },
    {
      "id": "0.13697232277147536",
      "title": "EURO 2024, da Mbappé a Thuram: gli stipendi dei giocatori della Francia",
      "excerpt": "Il commissario tecnico Deschamps ha diramato la lista dei 25 calciatori.",
      "body": "La Francia si appresta ad affrontare EURO 2024 da grande favorita dopo due finali Mondiali consecutive e con il desiderio di spezzare un digiuno in campo europeo lungo 24 anni./nIl commissario tecnico Didier Deschamps, ha sciolto ogni riserva e ha consegnato alla UEFA la propria lista di 25 calciatori che avranno il compito di rappresentare la nazionale francese al torneo continentale./n/nLa Francia è stata inserita nel gruppo D, con Polonia, Olanda, e Austria, che sarà la prima avversaria dei francesi in programma lunedì 17 giugno./nIl ct Deschamps ha consegnato alla UEFA la lista definitiva dei 25 calciatori che ha deciso di portare per il torneo che si terrà in Germania dal 14 giugno al 14 luglio, rinunciando a un elemento, visto che il massimo consentito era di 26 calciatori. Di seguito, l’elenco dei calciatori della rosa dal più al meno pagato sulla base delle stime di Capology (tutte le cifre sono annuali e considerate al netto):",
      "date": "Ven, 14 Giu 2024",
      "url": "https://www.calcioefinanza.it/2024/06/14/stipendi-giocatori-francia-euro-2024/",
      "author": "REDAZIONE",
      "imgLink": "https://www.calcioefinanza.it/wp-content/uploads/2024/06/mbappe.webp"
    },
    {
      "id": "0.7463945494869808",
      "title": "L'Italia tra club e regioni: chi ha contribuito di più ai convocati negli ultimi 50 anni",
      "excerpt": "Dalla Lombardia al Lazio, dalla Juventus all’Inter: ecco quali sono le squadre e le regioni d’Italia che hanno contribuito maggiormente ai convocati azzurri dal 1974 ad oggi.",
      "body": "In che modo è cambiato il calcio italiano negli ultimi 50 anni? Un piccolo aiuto, per quanto non certamente esaustivo, viene dall’analisi di quali Regioni e quali squadre hanno contribuito maggiormente nel dare giocatori all’Italia per Mondiali ed Europei./nCalcio e Finanza, pertanto, ha preso in analisi tutti i giocatori convocati dalla nazionale dai Mondiali 1974 fino ad oggi, analizzando in particolar modo da una parte la regione di nascita approfondendo quindi un tema più demografico (senza addentrarci eccessivamente in discorsi sociologici), mentre dall’altra parte concentrandosi invece sul club di provenienza per un approfondimento più sportivo./n/nNe esce un quadro in cui il dominio della Lombardia è andato in calando lungo il corso degli anni (tanto da essere superata dal Lazio nelle convocazioni per Euro 2024), mentre la Juventus ha visto un lungo dominio fermato dall’Inter per i prossimi Europei./nPartiamo, quindi, dalle Regioni, ricordando che l’analisi è relativa alla città di nascita (per cui, ad esempio, Balotelli è indicato nella Sicilia pur essendo cresciuto a Brescia). Dal 1974 ad oggi, i giocatori nati in Lombardia hanno rappresentato il 22,7% del totale dei convocati (108 su 476), con numeri, dicevamo, tuttavia in calando nelle ultime stagioni./nLa Regione più ricca e popolosa d’Italia ha comunque sempre portato almeno due giocatori in azzurro nei principali tornei, condividendo con il Lazio la palma di Regione sempre rappresentata nella nazionale negli ultimi 50 anni. Il record in una singola edizione è relativo al 1982, con ben 9 lombardi in azzurro: Cabrini, Massaro, Franco Baresi, Oriali, Scirea, Marini, Bergomi, Dossena e Vierchowod./n/nSul podio delle più rappresentate, oltre alla Lombardia, anche Lazio (15,1%) e Toscana (10,9%). Folta anche la presenza di giocatori nati all’estero, che vanno tuttavia suddivisi tra chi è nato all’estero ma cresciuto in Italia (come Claudio Gentile, nato in Libia) e gli oriundi come Camoranesi (primo nel 2004) e Jorginho./nTuttavia, negli ultimi anni il dominio della Lombardia è andato in calando: nel terzo millennio, infatti, è arrivato il sorpasso del Lazio, tanto che dal 2000 in poi sono stati ben 49 i convocati laziali in azzurro contro i 38 lombardi e i 31 dalla Toscana./nC’è un dominio anche per quanto riguarda i club dei giocatori convocati (sono state prese in considerazione le squadre in cui i calciatori hanno giocato nella stagione che ha portato al torneo)./nDal 1964 ad oggi, i giocatori della Juventus hanno rappresentato il 22,7% del totale dei convocati (108 su 475). Il club bianconero ha sempre portato almeno due giocatori in azzurro nei principali tornei, mantenendo la palma di club sempre rappresentato nella nazionale negli ultimi 50 anni (il Milan non ne ha nel 2024 e come la Roma non ne ha avuti per una sola edizione, l’Inter per ben 4). Il record in una singola edizione è di sette giocatori convocati, che la Juventus ha ottenuto in tre edizioni (1980, 2000 e 2012) e il Milan in una edizione (1994)./n/nSul podio delle più rappresentate, oltre alla Juventus, anche Milan (13,4%) e Inter (11,6%). Tra i club esteri, i primi giocatori convocati da una squadra estera sono stati Vieri (Atletico Madrid) e Di Matteo (Chelsea) nei Mondiali 1998./nNelle 21 competizioni prese in considerazione, la Juventus ha avuto il maggior numero di convocati (rispetto a Milan e Inter) in 14 di queste: non nel 2024, però, con il sorpasso dell’Inter che avrà il maggior numero di giocatori in un torneo per la prima volta dal 1990.",
      "date": "Lun, 10 Giu 2024",
      "url": "https://www.calcioefinanza.it/2024/06/10/italia-convocati-euro-2024-club-regioni/",
      "author": "REDAZIONE",
      "imgLink": "https://www.calcioefinanza.it/wp-content/uploads/2024/06/italy-training-session-and-press-conference-scaled.jpg"
    },
    {
      "id": "0.2648702885970146",
      "title": "EURO 2024, anche i club all’incasso: i premi UEFA per chi presta i calciatori",
      "excerpt": "Le società guadagnano sulla base dei calciatori che prestano alle Nazionali per il torneo: ecco le cifre in vista della rassegna continentale in Germania.",
      "body": "Mancano quattro giorni al via di EURO 2024, nuova edizione della rassegna continentale, che quest’anno si disputerà in Germania. Sono 24 le Nazionali ai nastri di partenza della competizione, che proveranno a strappare all’Italia il titolo di Campione d’Europa in carica. Un titolo che gli Azzurri conquistarono nella finale di Wembley del 2021 contro l’Inghilterra./nSono diversi i club di Serie A che guarderanno con attenzione alla rassegna continentale, per monitorare le prestazioni di alcuni obiettivi di mercato o semplicemente per osservare come si comporteranno i calciatori della loro rosa. Ma c’è di più: il rilascio dei calciatori per EURO 2024 ha un valore economico per le società, perché la UEFA paga un premio specifico in tal senso./n/nNel dettaglio, risale al 2022 l’approvazione della somma stanziata per il Club Benefit Programme, il programma attraverso il quale la UEFA remunera le società che mettono i propri calciatori a disposizione dei tornei per Nazionali. Per il ciclo 2020-2024 la Federcalcio europea aveva previsto in totale 240 milioni di euro./nDi questi, 140 milioni di euro verranno distribuiti ai club che presteranno i calciatori alle Nazionali tra giugno e luglio. La quota per ogni singolo club sarà così calcolata sulla base dei seguenti fattori:/nPer la corretta applicazione del Club Benefit Programme si applicano inoltre i seguenti criteri:/nDetto dei criteri di distribuzione, la UEFA calcolerà poi l’ammontare esatto della cifra giornaliera da distribuire per i calciatori sulla base delle diverse categorie di club solamente alla fine di EURO 2024. Sulla base delle stime della Federcalcio europea, le somme potrebbero essere le seguenti:",
      "date": "Mar, 11 Giu 2024",
      "url": "https://www.calcioefinanza.it/2024/06/11/quanto-incassano-i-club-per-euro-2024/",
      "author": "MARCO SACCHI",
      "imgLink": "https://www.calcioefinanza.it/wp-content/uploads/2022/10/fbl-eur-c1-women-barcelona-lyon.webp"
    },
    {
      "id": "0.07607009603959239",
      "title": "EURO 2024, da Kane a Foden: gli stipendi dei giocatori dell'Inghilterra",
      "excerpt": "Il commissario tecnico Southgate ha diramato la lista dei 26 calciatori.",
      "body": "L’Inghilterra si appresta ad affrontare EURO 2024 con un senso di rivalsa, dopo la sconfitta in finale a Wembley contro l’Italia nel 2021./nIl commissario tecnico Gareth Southgate, che ai Mondiali 2022 è stato eliminato dalla Francia ai quarti di finale, potrebbe essere l’ultima competizione internazionale con i Tre Leoni, anche se è plausibile che arrivi almeno fino all Mondiale 2026 in USA, Canada e Messico./n/nL’Inghilterra è stata inserita nel gruppo C, con Slovenia, Danimarca, e Serbia, che sarà la prima avversaria degli  inglesi il prossimo 16 giugno./nIl ct Southgate ha consegnato alla UEFA la lista definitiva dei 26 calciatori che ha deciso di portare per il torneo che si terrà in Germania dal 14 giugno al 14 luglio. Di seguito, l’elenco dei calciatori della rosa dal più al meno pagato sulla base delle stime di Capology (tutte le cifre sono annuali e considerate al netto):",
      "date": "Ven, 14 Giu 2024",
      "url": "https://www.calcioefinanza.it/2024/06/14/stipendi-inghilterra-euro-2024/",
      "author": "REDAZIONE",
      "imgLink": "https://www.calcioefinanza.it/wp-content/uploads/2024/06/inghilterra.webp"
    },
    {
      "id": "0.053622959214086996",
      "title": "EURO 2024, da Laporte a Morata: gli stipendi dei giocatori della Spagna",
      "excerpt": "Il commissario tecnico de la Fuente ha diramato la lista dei 26 che rappresenteranno le Furie Rosse in Germania.",
      "body": "La Spagna si appresta ad affrontare EURO 2024 con un senso di rivalsa, dopo la cocente eliminazione ai calci di rigore agli ottavi di finale del Mondiale 2022 in Qatar per mano del Marocco, grande rivelazione del torneo iridato./nDopo i tanti scandali all’interno della Federcalcio spagnola, il compito di risollevare la selezione delle Furie Rosse è stato affidato al commissario tecnico Luis de la Fuente. Un nuovo corso per gli spagnoli, che non potranno contare più sui grandi protagonisti del ciclo vincente a cavallo degli anni 10 del 2000 che portarono alla conquista di due Europei e un Mondiale./n/nLa Spagna è stata inserita nel gruppo B, proprio quello dell’Italia. Insieme a queste due nello stesso raggruppamento sono presenti Albania e Croazia, che sarà proprio la prima avversaria delle Furie Rosse il 15 giugno prossimo./nPoi gli uomini di de la Fuente dovranno affrontare l’Italia di Luciano Spalletti e, per ultima, l’Albania. La fase a gironi viene passata dalle prime due di ogni raggruppamento e anche dalle migliori quattro che terminano al terzo posto./nIl commissario tecnico spagnolo de la Fuente ha consegnato la propria lista definitiva 26 calciatori, chiamati a rappresentare la Spagna a EURO 2024. Di seguito, l’elenco dei calciatori della rosa dal più al meno pagato sulla base delle stime di Capology (tutte le cifre sono annuali e considerate al netto):",
      "date": "Ven, 14 Giu 2024",
      "url": "https://www.calcioefinanza.it/2024/06/14/stipendi-spagna-euro-2024/",
      "author": "REDAZIONE",
      "imgLink": "https://www.calcioefinanza.it/wp-content/uploads/2024/06/spagna.webp"
    },
    {
      "id": "0.46785067912103",
      "title": "L’UEFA vuole vietare le bandiere della Russia negli stadi di EURO 2024",
      "excerpt": "Dopo le diverse bandiere spuntate negli stadi in Germania negli ultimi giorni, la UEFA vuole fermarne l’ingresso all’interno degli impianti.",
      "body": "La UEFA vuole impedire che le bandiere russe siano presenti nello stadio quando l’Ucraina giocherà la sua prima partita a EURO 2024. Come riportato dalla Associated Press, infatti, alcune bandiere della Russia sono state esposte sugli spalti in altre partite: per questo, la UEFA ha dichiarato che il personale di sicurezza cercherà di intercettare e rimuovere le bandiere russe dallo stadio di Monaco dove l’Ucraina giocherà contro la Romania oggi pomeriggio nella prima gara della fase a gironi di Euro 2024./n/nLe squadre russe sono state bandite dalla UEFA dalle competizioni internazionali entro pochi giorni dall’inizio dell’invasione militare dell’Ucraina a febbraio 2022. Tuttavia, i cittadini russi potrebbero tentare di acquistare biglietti per le partite di Euro 2024. La bandiera nazionale, composta da bande orizzontali bianche, rosse e blu, è stata esposta in alcune delle prime partite della fase a gironi, inclusa a Monaco lo scorso venerdì accanto alle bandiere della Scozia durante la partita inaugurale contro la Germania./nDiverse bandiere russe sono state viste anche tra i tifosi della Serbia durante la partita della loro squadra contro l’Inghilterra domenica a Gelsenkirchen. Tanto che diverse immagini di Jude Bellingham che celebra il gol della vittoria per l’Inghilterra mostravano chiaramente le bandiere russe dietro di lui nella parte dello stadio occupata dai tifosi serbi.",
      "date": "Lun, 17 Giu 2024",
      "url": "https://www.calcioefinanza.it/2024/06/17/uefa-bandiere-russia-euro-2024/",
      "author": "REDAZIONE",
      "imgLink": "https://www.calcioefinanza.it/wp-content/uploads/2022/02/Depositphotos_1061618_XL.webp"
    },
    {
      "id": "0.4901191805145417",
      "title": "EURO 2024: le sfide in diretta anche su Rai 4K, ma il 4K non c’è",
      "excerpt": "La tv di Stato ha annunciato la trasmissione delle sfide in una risoluzione che non sta però utilizzando. Così ha cambiato logo, per poi tornare sui propri passi.",
      "body": "Le partite di EURO 2024 in diretta sulla Rai anche in 4K, anzi no. Per le sfide della rassegna continentale, la tv di Stato aveva annunciato la trasmissione in diretta in 4K tramite il canale 210 di Tivusat (via satellite) e sul 101 del digitale terrestre (via streaming hbbTV). Un annuncio che è rimasto tale, perché il canale Rai 4K esiste e manda in onda gli incontri, che tuttavia non sono trasmessi in 4K./nLo ha spiegato la rivista online DDay, ricordando che il primo episodio di questa lunga serie che coinvolge EURO 2024 e il 4K è partito con il sito dell’IBC (International Broadcasting Convention), che ha svelato che gli Europei, contrariamente a quanto annunciato, non sarebbero più stati prodotti in 4K ma solo in HD HDR. Questo perché evidentemente il 4K di un evento in diretta è visto dalle emittenti come qualcosa che genera costi e problemi e poche opportunità./n/nCiò nonostante, la Rai ha comunque deciso di tirare diritto e continuare a pubblicizzare le partite degli Europei in 4K sui due canali. Una piccola parte di pubblico ha deciso così di seguire l’evento con questa risoluzione e provare ad andare su Rai 4K, sperando in qualche bella immagine. Tuttavia, appena iniziato il collegamento, di colpo il logo del canale Rai 4K si è tramutato in Rai 1 HD./nFatto sta che, come previsto la partita è un HD riscalato, con una qualità non certo esemplare. La percezione è meglio di quello che sta andando in onda su Rai 1 HD, ma probabilmente più per demeriti di Rai 1 che per meriti del finto 4K. Sarà la partita in notturna, ma l’HDR non finisce di convincere: immagini inutilmente contrastate, con le magliette bianche della Germania fin troppo brillanti e gli scuri troppo cupi./nNonostante l’iniziale tentativo di fornire un’indicazione maggiormente aderente alla realtà, dopo la prima partita Rai è tornata sui suoi passi e ha rimesso il logo Rai 4K in sovraimpressione sui match degli Europei, che in 4K non sono, ma sono riscalati in questa risoluzione dal Full HD. Come peraltro ha sempre fatto in casi simili.",
      "date": "Dom, 16 Giu 2024",
      "url": "https://www.calcioefinanza.it/2024/06/16/europei-2024-rai-4k-non-si-vedono/",
      "author": "REDAZIONE",
      "imgLink": "https://www.calcioefinanza.it/wp-content/uploads/2024/06/spain-v-croatia-group-b-uefa-euro-2024-1.webp"
    },
    {
      "id": "0.6451229660845437",
      "title": "Kostic e non solo: quanto incassano i club per gli infortuni in Nazionale",
      "excerpt": "Il Club Protection Programme è nato a tutela dei club per i calciatori infortunati durante le partite con le Nazionali: ecco quanto incassano.",
      "body": "EURO 2024 ha già fatto le sue prime “vittime”. Nella prima giornata della fase a gironi della rassegna continentale (che si concluderà nella giornata di oggi) sono già diversi i calciatori che hanno dovuto fermarsi a causa di infortuni. Tra questi, anche Filip Kostic (Juventus) e Nikola Vlasic (Torino), che hanno dovuto dire addio al torneo e Kylian Mbappè, per il quale si cercano di capire i tempi di recupero dopo la frattura al naso (il francese spera già di essere in campo contro l’Olanda)./nTorna così un tema che viene sempre discusso durante le soste: come vengono “risarciti” i club proprietari dei cartellini dei calciatori costretti a fermarsi? E soprattutto chi paga queste somme? Tutto ruota intorno al FIFA Club Protection Programme. Si tratta di una polizza assicurativa della FIFA che copre il rischio di infortunio dei giocatori durante gare e allenamenti con le squadre nazionali./n/nI giocatori, che sono allenati e pagati esclusivamente dai club, devono essere assicurati per le partite delle squadre nazionali dagli organizzatori dell’evento in caso di infortunio. Il CPP garantisce che la FIFA fornisca un risarcimento per le perdite subite dal club (lo stipendio del giocatore) durante il periodo in cui il giocatore non sia disponibile per la società./nInfatti, se un giocatore subisce lesioni fisiche causate da un infortunio durante il periodo in cui viene messo a disposizione per le partite della Nazionale, potrebbe essere completamente inabile a partecipare agli allenamenti e alle partite del proprio club. Tuttavia, il club ha l’obbligo di pagare lo stipendio del giocatore in base al contratto di lavoro sottoscritto. Pertanto, il risarcimento pagato al club appare come un risultato ovvio e giustificato rispetto alle perdite del club (il salario del giocatore, ndr) durante il periodo in cui il calciatore non può svolgere il suo dovere./nIl FIFA Club Protection Programme è entrato in vigore per la prima volta, a spese della UEFA, per l’inizio di EURO 2012 in Polonia e Ucraina (a copertura del rischio di infortunio dei giocatori rilasciati solo da club europei). A seguito dell’approvazione del Congresso FIFA a Budapest nel maggio 2012, il programma di protezione per i club è stato applicato dalla FIFA alle stesse condizioni in tutto il mondo. Copre tutte le società che rilasciano giocatori per le partite della Nazionale A elencate nel calendario delle partite internazionali, compresi i Giochi Olimpici./nIl Club Protection Programme fornisce un risarcimento ai club nel caso in cui i giocatori della squadra Nazionale A che partecipano per la loro Nazionale subiscano una disabilità totale temporanea (TTD) a causa di lesioni fisiche causate da un infortunio. Tuttavia, non fornisce alcun risarcimento per malattie; disabilità totale permanente o morte, o qualsiasi costo legato a trattamenti medici./nSono coperte tutte le partite tra due squadre nazionali A maschili/femminili giocate nelle date del Calendario delle Partite Internazionali FIFA, o nelle date coperte dal rispettivo periodo di rilascio per tali partite. Si sottolinea che i giocatori sono protetti durante tutto il periodo di rilascio sotto il controllo dell’associazione nazionale, incluse partite, allenamenti e viaggi./nIl programma protegge tutti i giocatori durante il periodo di rilascio per le partite della squadra nazionale A che sono sotto contratto di lavoro con un club, dove esiste un obbligo di rilasciare i giocatori. Tutti i giocatori professionisti che sono impiegati da club affiliati a una Associazione Nazionale FIFA sono protetti. Si noti che un “giocatore professionista” è un giocatore che ha un contratto scritto e firmato con un club e viene pagato più per la sua attività calcistica rispetto alle spese che sostiene per la stessa attività. Tutti gli altri giocatori sono considerati “amatori” e quindi non coperti dal programma./nMa quanto incassano le società in caso di infortunio dei propri tesserati? Il programma risarcisce i club fino a un massimo di 7,5 milioni di dollari per infortunio per giocatore. Il massimo di 7,5 milioni di dollari (6,9 milioni di euro circa, al cambio attuale) è calcolato su base “pro rata” giornaliera, pagabile per un massimo di 365 giorni dopo i primi 28 giorni di infortunio (i primi 28 giorni non sono coperti)./nLa “rata” giornaliera è pari a 20.548 dollari (poco più di 19mila euro al cambio attuale). Il risarcimento pagabile si basa sul salario fisso che il club versa direttamente al giocatore. Il risarcimento non include importi variabili, pagamenti una tantum, pagamenti non effettuati regolarmente, o eventuali bonus, inclusi i bonus per il rendimento./nI giocatori con infortuni già esistenti (cioè infortuni per i quali un giocatore riceve un trattamento medico specifico quando si unisce alla squadra nazionale A) non sono assicurati. Tuttavia, esiste un’eccezione alla regola per i tornei finali delle Confederazioni: se un giocatore infortunato viene convocato per la fase finale di un torneo, l’infortunio è coperto se il medico della squadra nazionale e il medico del club concordano per iscritto e provano tramite documentazione medica che il giocatore ha terminato il suo trattamento ed è in grado di riprendere la sua attività.",
      "date": "Mar, 18 Giu 2024",
      "url": "https://www.calcioefinanza.it/2024/06/18/chi-paga-per-gli-infortuni-in-nazionale/",
      "author": "MARCO SACCHI",
      "imgLink": "https://www.calcioefinanza.it/wp-content/uploads/2024/06/serbia-v-england-group-c-uefa-euro-2024.webp"
    },
    {
      "id": "0.8229290126062833",
      "title": "Non solo il titolo di Campione: EURO 2024 vale anche la Finalissima 2025",
      "excerpt": "La prossima edizione dell’incontro, se confermata, dovrebbe essere disputata in Sudamerica. Nel 2022 Italia e Argentina si affrontarono a Wembley.",
      "body": "Il titolo di Campione d’Europa, ma non solo. L’Europeo che prenderà il via questa sera in Germania metterà di fronte 24 Nazionali che si contenderanno lo scettro di migliore squadra del continente. Un successo che mette in palio un montepremi complessivo da 331 milioni di euro, fino a un massimo di 28 milioni per chi solleverà il trofeo./nLaurearsi campioni avrà tuttavia un valore aggiuntivo, per la seconda volta nella storia. Secondo quanto appreso da Calcio e Finanza, la squadra che trionferà a EURO 2024 giocherà molto probabilmente la seconda edizione della Finalissima. Si tratta di una sfida che mette di fronte chi primeggia negli Europei e i vincitori della Copa America, il massimo torneo continentale per Nazionali della CONMEBOL./n/nLa prima edizione di questo incontro si è disputata nel 2022 e ha messo di fronte l’Italia e l’Argentina, in una sfida che si è conclusa sul risultato di 3-0 per Messi e compagni, grazie alle reti di Lautaro Martinez, Angel Di Maria e Paulo Dybala. La UEFA non ha ancora confermato ufficialmente la nuova edizione del torneo, che dovrebbe tuttavia essere disputata./nNel 2022 si giocò in Europa, nello stadio londinese di Wembley, mentre nel 2025 – questa la data dell’eventuale prossima edizione – la partita dovrebbe andare in scena in Sudamerica, per ragioni di alternanza continentale. L’organizzazione dell’incontro è parte di un Memorandum of Understanding (MoU) tra UEFA e CONMEBOL rinnovato ed esteso nel 2021 e che durerà fino al 30 giugno 2028, a seguito del successo del MoU di febbraio 2020./nQualora fosse disputata nel 2025, la Finalissima sarà la terza edizione della CONMEBOL–UEFA Cup of Champions, nota precedentemente come “Coppa Artemio Franchi”, in quanto il trofeo fu intitolato all’ex presidente dell’UEFA Artemio Franchi. La prima edizione si svolse nel 1985 tra la Francia, vincitrice del campionato europeo del 1984, e l’Uruguay, vincitore della Copa America 1983./nLa partita, disputata al Parco dei Principi di Parigi, fu vinta dalla formazione transalpina per 2-0 grazie alle reti di Dominique Rocheteau e Josè Touré. La competizione avrebbe dovuto andare in scena ogni quattro anni, ma nel 1989 Olanda e Uruguay non trovarono l’accordo sulla data del match che quindi non si giocò./nNel 1993, a distanza di otto anni dalla prima edizione, andò dunque in scena la seconda Finalissima che ha visto contrapporsi l’Argentina e la Danimarca. Il match venne disputato all’Estadio José María Minella di Mar del Plata e la formazione sudamericana, guidata da Diego Armando Maradona, vinse 5-4 ai rigori dopo un pareggio per 1-1 ai tempi supplementari. Successivamente la competizione era stata interrotta in seguito alla creazione della FIFA Confederations Cup.",
      "date": "Ven, 14 Giu 2024",
      "url": "https://www.calcioefinanza.it/2024/06/14/finalissima-2025-uefa-conmebol/",
      "author": "MARCO SACCHI",
      "imgLink": "https://www.calcioefinanza.it/wp-content/uploads/2024/06/italy-v-argentina-finalissima-2022-e1718381947913.webp"
    },
    {
      "id": "0.9750639265811596",
      "title": "EURO 24, primo tocco di mano verificato col chip nel pallone: come funziona",
      "excerpt": "In occasione di Belgio-Slovacchia, la decisione di annullare il secondo gol a Lukaku è arrivata proprio grazie a questa tecnologia.",
      "body": "Durante Belgio-Slovacchia, sfida vinta dalla nazionale guidata da Francesco Calzona, il gol dell’eventuale pareggio di Romelu Lukaku è stato annullato per un tocco di mano da parte dell’attaccante Openda nel corso dell’azione che ha portato il classe ’93 belga alla rete./nA suo modo questa rete annullata, la seconda della gara e sempre messa a segno da uno sfortunato Lukaku, entra di diritto nella storia del calcio. Infatti, per la prima volta in assoluto, il fallo di mano è stato rilevato da un chip inserito nel pallone. Un sistema di sospensione al centro del pallone ospita un sensore di movimento, alimentato da una batteria ricaricabile, con unità di misura inerziale (IMU) a 500 Hz, che fornisce una visione senza precedenti di ogni elemento del movimento del pallone./n/nPresentato come una delle novità tecnologiche della competizione UEFA, il pallone Adidas “Fussballiebe”, che in tedesco significa “amore per il calcio”, è dotato della tecnologia Connected Ball. Tale innovazione garantisce una visione senza precedenti di ogni elemento del movimento del pallone e invia dati precisi sul pallone agli arbitri video in tempo reale. Tutto questo è stato possibile combinando i dati sulla posizione dei giocatori con l’intelligenza artificiale./n /n/nQuesta innovazione contribuisce alla tecnologia di fuorigioco semiautomatico (SAOT) della UEFA con la tecnologia Connected Ball che può anche aiutare gli arbitri VAR a identificare ogni singolo tocco di palla, riducendo il tempo impiegato per decidere in caso di fallo di mano o da rigore. Ed è proprio quello che è successo in occasione della rete annullata a Lukaku, che ha condannato il Belgio alla sconfitta, regalando i primi tre punti alla Slovacchia dell’ex allenatore del Napoli, aiutato in panchina proprio da uno degli idoli dei partenopei, Marek Hamsik.",
      "date": "Mar, 18 Giu 2024",
      "url": "https://www.calcioefinanza.it/2024/06/18/come-funziona-chip-pallone-euro-2024/",
      "author": "REDAZIONE",
      "imgLink": "https://www.calcioefinanza.it/wp-content/uploads/2024/06/pallone-euro-2024.webp"
    },
    {
      "id": "0.03605890527788459",
      "title": "Ricavi, costi e impatto sul territorio: quanto vale EURO 2024",
      "excerpt": "Dalle entrate per la UEFA fino agli effetti economici per la Germania, tutto il giro d’affari del torneo che è pronto a partire.",
      "body": "Un giro d’affari da quasi 2,5 miliardi di euro che porterà oltre un miliardo nelle casse della UEFA, mettendo in palio 331 milioni complessivi per le squadre e che porterà 7 milioni di turisti ma con un impatto ritenuto relativo sull’economia tedesca. EURO 2024 è pronto a cominciare, con il calcio d’inizio venerdì 14 giugno nella sfida tra la Germania padrona di casa e la Scozia che aprirà ufficialmente le danze, in un torneo in cui la componente economica non manca./nPur restando lontano dai numeri generati dalla Coppa del Mondo, gli Europei restano un fattore rilevante per le casse della UEFA, anche più della Champions League e delle competizioni per club. Perché se è vero che il torneo si disputa ogni quattro anni e porta meno ricavi di una singola edizione dell’ex Coppa dei Campioni, tuttavia l’incasso netto per la Federcalcio continentale è nettamente maggiore./n/nPartendo dai ricavi, le stime della UEFA parlano di entrate per 2,4 miliardi di euro per l’edizione che si disputerà in Germania. Per far intuire la crescita del calcio a livello economico, basti pensare che EURO 1992 incassò complessivamente 40,9 milioni di euro: nel giro di poco più di 30 anni, la cifra è cresciuta del 5790%, con una crescita notevole anche rispetto all’edizione 2016 con un +26% rispetto agli 1,9 miliardi incassati nel torneo giocato in Francia (nell’edizione 2021 ci fu un calo a 1,8 miliardi legato in particolare alle limitazioni Covid che pesarono sulla biglietteria)./nTra i ricavi, la voce maggiore resta quella legata ai diritti televisivi, con incassi previsti per 1,44 miliardi di euro, aiutata anche dai contratti firmati all’ultimo minuto (come quello per la Francia con BeIN Sports di Nasser Al–Khelaifi, presidente del PSG nonché numero uno dell’ECA e vicino al presidente UEFA Ceferin). A seguire troviamo ricavi commerciali previsti per 568 milioni di euro, con 300 milioni stimati come incassi dalla biglietteria e ulteriori 100 milioni per l’hospitality./n/nNumeri che fanno da contraltare a costi relativamente bassi. Complessivamente, infatti, le stime parlando di costi per 1,22 miliardi di euro, di cui circa la metà legati all’organizzazione dell’evento (645 milioni), mentre 240 milioni verranno versati ai club in base al numero di giocatori “prestati” per il torneo e infine 331 milioni sono stimati come premi alle federazioni in base ai risultati con un massimo di 28,5 milioni previsti per chi alzerà il trofeo. Nonostante il corposo aumento di ricavi per l’UEFA, tuttavia, la voce legata ai premi per i risultati è rimasta stabile: rispetto ai 301 milioni del 2016, l’aumento è stato del 10% rispetto al +25% dei ricavi./n/nL’incasso netto per la UEFA, quindi, sottraendo i costi ai ricavi, è pari a 1,19 miliardi di euro. Numeri anche in questo caso in forte crescita rispetto alle edizioni precedenti: nel 2021 infatti l’incasso netto era stato di 645 milioni, rispetto agli 847 milioni del 2016 e ai 593 milioni del 2012. Per fare un confronto con le coppe, sia nel nel 2022/23 che nel 2023/24 nelle casse della UEFA sono rimasti circa 200 milioni considerando la differenza tra ricavi e costi, soprattutto alla luce di una distribuzione di entrate ai club maggiori rispetto a quanto avviene per le federazioni agli Europei: nelle coppe viene distribuito in premi il 78% dei ricavi, una percentuale che a EURO 2024 sarà invece pari solo al 13%./n/nIl surplus proveniente dagli Europei sarà tuttavia distribuito dalla UEFA attraverso investimenti nel programma HatTrick, creato nel 2004 e che distribuisce i profitti del torneo alle federazioni nazionali per investirli in progetti di sviluppo a lungo termine tra infrastrutture e formazioni dei giovani calciatori. In particolare, la previsione è di distribuire circa 935 milioni nel 2024 derivanti proprio dall’incasso netto di EURO 2024. Quello che resterà servirà anche per andare a rinforzare le casse della UEFA, che hanno sofferto negli ultimi anni. In particolare infatti la Federcalcio continentale indica come livello minimo di “comfort” la quota di 500 milioni di euro in riserve di cassa: prima della pandemia si trovava a 575 milioni, ma dopo la stagione 2022/23 è scesa a quota 360 milioni. «Tuttavia, il punto più basso è stato ormai raggiunto», ha spiegato il direttore finanziario della UEFA Josef Koller durante il congresso annuale tenutosi lo scorso febbraio a Parigi./nFin qui si è parlato di soldi che passeranno dalla UEFA. Tuttavia, un torneo di questa dimensione, che dovrebbe portare in Germania un totale di 7 milioni di turisti tra i quali in particolare gli oltre 2,7 milioni di tifosi attesi negli stadi per tutte le partite, ha anche un impatto economico rilevante. Anche se, spiegano gli esperti, non così rilevante da rialzare una economica in recessione come quella tedesca./nSecondo Michael Grömling, esperto di economia presso l’Istituto dell’economia tedesca (IW), l’esperienza dei Mondiali 2006 «dimostra che i grandi eventi sportivi non sono un motore economico. Molti consumatori approfitteranno dell’evento per comprare un nuovo televisore, invitare amici a guardare le partite o bere una birra in più durante il tifo. Ma risparmieranno in altri ambiti: salsicce alla griglia invece di un ristorante, serata davanti alla TV invece di andare al cinema. Le spese per i consumi, quindi, non aumentano necessariamente, ma si spostano». Allo stesso tempo, i tifosi degli altri 23 Paesi partecipanti «sostituiranno altri turisti: d’altronde, una camera d’albergo può essere occupata una sola volta. Per le dieci città in cui si terranno le partite, l’evento può portare un piccolo impulso economico, ma il PIL a fine anno non sarà più alto». Ma ci sono in ballo anche aspetti d’impatto potenziale a lungo termine: «Un grande evento sportivo può migliorare l’immagine del paese ospitante. Un Europeo riuscito dal punto di vista sportivo e organizzativo rende la nazione più attraente. Curare l’immagine è un grande vantaggio, soprattutto in un contesto di investimenti diretti deboli. Allo stesso tempo, l’economia è influenzata dalle aspettative e dagli stati d’animo: il rendimento emotivo dell’Euro 2024 non va sottovalutato»./nUn parere simile a quello dato dall’ifo Institute, istituto di ricerca con sede a Monaco di Baviera, che ha sottolineato come il sentiment dell’economia tedesca sia migliorato solo marginalmente dopo la Coppa del Mondo 2006. «Dopo la Coppa del Mondo, le aziende tedesche hanno effettivamente trovato la loro situazione commerciale leggermente migliorata», ha spiegato Klaus Wohlrabe, head of survey dell’ifo. L’Istituto ifo ha anche esaminato l’industria dell’ospitalità (hotel e ristoranti) e il settore alimentare e delle bevande durante la Coppa del Mondo 2006 in Germania. «Ma non abbiamo trovato effetti significativi», ha aggiunto Wohlrabe. E dello stessa opinione è anche l’Istituto tedesco per la ricerca economica di Berlino (Diw), che in uno studio non ha evidenziato particolari impatti economici derivanti dall’organizzazione dei Mondiali nel 2006.",
      "date": "Ven, 14 Giu 2024",
      "url": "https://www.calcioefinanza.it/2024/06/14/quanto-vale-euro-2024-ricavi-costi-impatto-economico/",
      "author": "REDAZIONE",
      "imgLink": "https://www.calcioefinanza.it/wp-content/uploads/2024/06/fbl-euro-2024-trophy-scaled.jpg"
    },
    {
      "id": "0.29007884866496725",
      "title": "Perché l'Allianz Arena di Monaco si chiama Football Arena durante Euro 2024",
      "excerpt": "Le regole imposte dalla Uefa per Euro 2024 limitano fortemente l’uso dei naming rights concessi dai club agli sponsor degli stadi nel corso della manifestazione.",
      "body": "Perché l’Allianz Arena non si chiama così durante Euro 2024? Ascoltando i servizi televisivi sugli Europei di calcio in corso in Germania in molti avranno notato che lo stadio di Monaco di Baviera, dove si è disputata, tra le altre, la partita inaugurale (vinta per 5-1 dai padroni di casa contro la Scozia) viene chiamato Football Arena e non Allianz Arena, come si è soliti sentire per le partite del Bayern Monaco./nPerché questo cambio di nome? E’ stato forse interrotto il rapporto di sponsorizzazione che lega Allianz al club più titolato di Germania? O ci sono altri motivi? La ragione va ricercata nel regolamento della Uefa circa le competizioni per nazionali e in particolare per Euro 2024./nCome spiegato da Calcio e Finanza nei giorni scorsi il regolamento di Euro 2024 limita fortemente l’utilizzo dei naming rights concessi dai club agli sponsor dei propri stadi. Questo non significa che il contratto tra Allianz e Bayern Monaco sia venuto meno. La Uefa impone tuttavia una serie di strettissime limitazioni all’utilizzo del nome dello sponsor dell’impianto nel corso della manifestazione continentale./nNon per nulla il logo Allianz che prima degli europei compariva sull’iconico impianto di Monaco di Baviera attualmente non è visibile all’esterno dello stadio, mentre lo era ancora pochi giorni prima del calcio di inizio dei campionati europei./n /n«Eventuali naming rights dello stadio concessi dal club – recita la normativa UEFA – sono soggetti ai requisiti relativi all’area esclusiva». Per area esclusiva si intende «la sede di una partita UEFA, comprendente lo stadio stesso, tutte le aree nelle vicinanze dello stadio di proprietà, controllate o gestite dal club, nonché l’area circostante, fino a includere la recinzione che lo circonda o le strade che ne delimitano naturalmente l’area, lo spazio aereo immediatamente soprastante, e le aree dei broadcaster, della stampa e dei media»./nIn base al regolamento, nessun elemento dello sponsor dello stadio (ad esempio nome, logo, marchio, elemento di design, slogan o colori aziendali) può essere visibile al di fuori dell’area esclusiva. Allo stesso modo, nessun elemento di questo tipo può essere visibile su alcun materiale della competizione./nFatta eccezione per l’Olympiastadion di Berlino e per il Volksparkstadion di Amburgo, che normalmente non hanno uno sponsor, per l’occasione di Euro 2024 hanno cambiato nome anche gli altri impianti che ospiteranno la competizione:",
      "date": "Lun, 17 Giu 2024",
      "url": "https://www.calcioefinanza.it/2024/06/17/football-arena-monaco-perche-non-si-chiama-allianz-arena/",
      "author": "JOHN STOCK",
      "imgLink": "https://www.calcioefinanza.it/wp-content/uploads/2024/06/football-arena-monaco-allianz.webp"
    },
    {
      "id": "0.05088375476907008",
      "title": "Inter, ritiro al via il 13 luglio: amichevole con il Chelsea ad agosto",
      "excerpt": "Il club nerazzurro ha svelato gli appuntamenti che accompagneranno la squadra verso la nuova stagione calcistica.",
      "body": "L’Inter campione d’Italia si ritroverà sabato 13 luglio ad Appiano Gentile per l’inizio della stagione 2024-2025. La squadra di Simone Inzaghi inizierà dunque la fase di avvicinamento al campionato in una estate che vedrà in programma quattro appuntamenti amichevoli. Saranno UD Las Palmas, Pisa, Al-Ittihad e Chelsea le avversarie dell’Inter in questo inizio di stagione./nLa prima data da segnare sul calendario per i tifosi nerazzurri è quella di sabato 27 luglio: l’Inter scenderà in campo all’Orogel Stadium-Dino Manuzzi di Cesena contro l’UD Las Palmas. I biglietti per assistere alla sfida contro la squadra della LALIGA spagnola saranno in vendita a partire da martedì 9 luglio alle 12:00 su vivaticket.com./n/nVenerdì 2 agosto l’Inter affronterà il Pisa all’Arena Garibaldi-Romeo Anconetani, nella città toscana. Cinque giorni più tardi, mercoledì 7 agosto, match internazionale: allo U-Power Stadium di Monza i nerazzurri sfideranno in amichevole l’Al-Ittihad, formazione del campionato saudita. Una sfida particolare questa, che potrebbe vedere sulla panchina degli avversari Stefano Pioli nelle vesti di allenatore. Il tecnico si troverebbe di fronte a un nuovo “derby”, dopo quelli affrontati sulla panchina del Milan negli ultimi anni./nL’ultimo appuntamento prima dell’inizio della Serie A sarà in Inghilterra: domenica 11 agosto Chelsea-Inter a Stamford Bridge, Londra, chiuderà il pre-campionato dei nerazzurri./nDi seguito, il programma completo delle amichevoli dei nerazzurri:",
      "date": "Ven, 5 Lug 2024",
      "url": "https://www.calcioefinanza.it/2024/07/05/inter-calendario-amichevoli-estive-2024-2025/",
      "author": "REDAZIONE",
      "imgLink": "https://www.calcioefinanza.it/wp-content/uploads/2024/05/fc-internazionale-v-torino-fc-serie-a-tim.webp"
    },
    {
      "id": "0.30969633238820377",
      "title": "Milan, la presentazione di Fonseca sarà l'8 luglio a Milanello",
      "excerpt": "Il tecnico portoghese è stato scelto dai rossoneri dopo la fine dell’era Stefano Pioli. Ecco quando si presenterà al pubblico e quando si terrà il primo allenamento.",
      "body": "Il Milan si appresta ad aprire la stagione 2024/25 con il consueto ritiro fra le mura amiche di Milanello. E dopo gli anni dell’era Stefano Pioli, i rossoneri hanno scelto come guida tecnica Paulo Fonseca, per iniziare un nuovo ciclo e consolidare la propria posizione in Italia e in Europa./nIl ritiro estivo del Milan inizierà lunedì 8 luglio. Data scelta anche per presentare a tifosi e stampa il nuovo allenatore rossonero che interverrà nella sala conferenze di Milanello dalle ore 11.00. Non è ancora stato ufficializzato se al fianco dell’allenatore ci sarà un componente della dirigenza milanista o Zlatan Ibrahimovic, intervenuto alla presentazione di Daniele Bonera, allenatore scelto per il progetto della seconda squadra rossonera, Milan Futuro./n/nFonseca, poi, farà il suo esordio sulla panchina rossonera in amichevole in casa del Rapid Vienna il prossimo 20 luglio, prima della tournée negli Stati Uniti dove i rossoneri giocheranno tre amichevoli. Poi il debutto ufficiale della stagione 2024/25 arriverà nel weekend del 17-18 agosto per la prima giornata di Serie A, quando il Milan ospiterà a San Siro il Torino, che sarà anche per quest’anno il primo impegno casalingo della stagione come lo è stato nell’annata 2023/24./nIn attesa delle prime parole del nuovo allenatore rossonero, protagonista con il Lille nella scorsa stagione, i tifosi del Milan si attendono novità anche dal mercato, dove il club sta lavorando per portare a Milano un nuovo attaccante (che potrebbero essere addirittura due secondo le ultime indiscrezioni che riportano l’interesse per Alvaro Morata), un mediano difensivo con attenzione anche alla difesa dove potrebbero arrivare sia un centrale, magari di piede mancino, che un terzino destro. In tutto questo non va dimenticato il lavoro di sfoltimento della rosa, con l’intenzione della società di trattenere i big della rosa, fra cui Mike Maignan e Theo Hernandez, che si attendono un rinnovo di contratto importante.",
      "date": "Ven, 5 Lug 2024",
      "url": "https://www.calcioefinanza.it/2024/07/05/fonseca-data-presentazione-milan/",
      "author": "REDAZIONE",
      "imgLink": "https://www.calcioefinanza.it/wp-content/uploads/2024/07/fonseca.webp"
    },
    {
      "id": "0.5961661378398967",
      "title": "Ligue 1, DAZN ci prova per i diritti tv in Francia: 375 mln per le migliori sfide",
      "excerpt": "La piattaforma di sport in streaming ha presentato un’offerta per i diritti del campionato francese: ecco le cifre sul tavolo.",
      "body": "DAZN potrebbe diventare presto la casa della Ligue 1 in Francia: non di tutte le sfide del campionato, ma almeno dei migliori match del torneo francese. Secondo quanto riportato dal quotidiano sportivo francese L’Equipe, nelle ultime ore la piattaforma avrebbe presentato un’offerta per le scelte 1, 2 e 4 a una media di 375 milioni di euro all’anno per le prossime cinque stagioni (con costi di produzione coperti da LFP Media)./nLa somma complessiva da destinare alla Ligue 1 sarebbe spalmata con un versamento di 300 milioni di euro nella prima stagione, per finire a un massimo di 500 milioni di euro nella stagione 2028/29. Non solo: verrà inoltre corrisposto un bonus annuo aggiuntivo di 50 milioni di euro se la piattaforma supererà i due milioni di abbonati./n/nLa LFP spera però di riuscire a vendere il pacchetto B (scelte 3, 5, 6, 7,8,9) e le partite quasi-live (trasmesse in modalità Free nel ciclo precedente), tra 75 e 125 milioni di euro. I ricavi netti attesi per i diritti nazionali della Ligue 1 sarebbero quindi in media tra i 450 e i 500 milioni di euro a stagione. Il consiglio di amministrazione, riunitosi questo venerdì , dovrà ora convalidare o meno questa offerta.",
      "date": "Ven, 5 Lug 2024",
      "url": "https://www.calcioefinanza.it/2024/07/05/dazn-offerta-diritti-tv-ligue-1/",
      "author": "REDAZIONE",
      "imgLink": "https://www.calcioefinanza.it/wp-content/uploads/2023/12/EDSTRomaSassuolo20230312STA1450.webp"
    },
    {
      "id": "0.6585924677063459",
      "title": "Quanto vale vincere EURO 2024: il montepremi per il torneo in Germania",
      "excerpt": "La UEFA ha confermato il montepremi per l’edizione 2024 degli Europei: ecco tutte le cifre.",
      "body": "Quanto vale vincere EURO 2024? È ormai quasi tutto pronto per il torneo che si disputerà questa estate in Germania. Una partecipazione che pesa anche a livello economico, sia per la UEFA che per le federazioni partecipanti./nGli Europei mantengono infatti un notevole impatto sui conti della UEFA: l’edizione giocata nel 2021 ha portato 1,8 miliardi di ricavi con “solo” 1,2 miliardi di costi, con un guadagno netto di fatto di oltre 600 milioni. Tanto da spingere il fatturato della federcalcio continentale a quota 5,7 miliardi, rispetto ad esempio ai 4,4 miliardi previsti per il 2022/23. Per il 2023/24, invece, la previsione è di ricavi record per oltre 6,6 miliardi di euro, spinti nuovamente dagli Europei. In particolare, infatti, la UEFA si attende ricavi per 2,4 miliardi nel 2023/24 solo da EURO 2024, con costi pari a circa 1,2 miliardi: di fatto, così, il guadagno sarà pari per l’UEFA a circa 1,2 miliardi./n/nTuttavia, solo circa un settimo dei ricavi finirà alle federazioni partecipanti. Il valore definitivo è stato deciso in una riunione del Comitato Esecutivo dell’UEFA andata in scena oggi. La federcalcio continentale ha confermato che il montepremi varrà complessivamente 331 milioni di euro, ovverosia la stessa cifra che era stata distribuita tra le varie federazioni nell’ultima edizione, formalmente chiamata EURO 2020 ma disputata nell’estate 2021 a causa del Covid. Si tratta di cifra ridotta di 40 milioni rispetto ai 371 milioni inizialmente indicati a causa dello scoppio della pandemia, ma comunque maggiore rispetto all’edizione del 2016, dove il montepremi era di 301 milioni./nQuel che è certo è che se ripensiamo al 1996 – quando alle 16 finaliste furono distribuiti 55 milioni di euro –, ci rendiamo conto di come il calcio sia cresciuto a ritmi vertiginosi negli ultimi 25 anni. Queste tutte le cifre distribuite nelle ultime edizioni:/nIl Comitato Esecutivo della UEFA ha confermato non solo le cifre ma anche i criteri per la distribuzione: ciascuna nazionale incasserà almeno 9,3 milioni di euro solo come bonus partecipazione, con premi poi legati ai risultati. In particolare, le cifre saranno così distribuite:/nComplessivamente, quindi, chi alza il trofeo vincendo tutte le gare può guadagnare un massimo di 28,25 milioni di euro, come fatto dall’Italia nell’edizione 2020, in aumento rispetto ai 25,5 milioni del Portogallo che alzò il trofeo nel 2016 in Francia. Dal 1996 a oggi (prima non erano previsti premi) l’Italia ha incassato in totale 90 milioni: solo la Spagna ha incassato di più (90,7 milioni), mentre con il successo a Wembley gli azzurri hanno superato Portogallo (88,7 milioni), Germania (81,2 milioni) e Francia (78,1 milioni).",
      "date": "Ven, 14 Giu 2024",
      "url": "https://www.calcioefinanza.it/2024/06/14/quanto-vale-vincere-euro-2024-cifre-ufficiali/",
      "author": "REDAZIONE",
      "imgLink": "https://www.calcioefinanza.it/wp-content/uploads/2024/06/italia-euro-2020.webp"
    },
    {
      "id": "0.7602212558151468",
      "title": "Il derby alla borsa dei calciatori: da Lautaro a Leao, i campioni su cui fare trading",
      "excerpt": "E’ tempo di derby di Milano anche su Football Player Exchange, la piattaforma lanciata da CSA Crypto Sport Asset che consente di fare trading sul valore dei principali calciatori. Ecco i campioni di Inter e Milan su cui poter negoziare.",
      "body": "E’ tempo di derby di Milano anche su Football Player Exchange, l’innovativa piattaforma di recente lanciata da CSA Crypto Sport Asset che consente di fare trading sul valore dei principali calciatori, tra cui anche un nutrito numero di giocatori di Inter e Milan./nLe due squadre milanesi, che attualmente guidano appaiate la classifica di Serie A con 9 punti ciascuna, si affronteranno sabato 16 settembre a San Siro (fischio d’inizio alle 18.00) per la quarta giornata del campionato di Serie A. Un derby che non vale solo la vetta della classifica e la supremazia cittadina ma che sarà anche un’importante occasione di sperimentare la “borsa dei calciatori” di CSA Crypto Sport Asset puntando sui giocatori delle due squadre che potrebbero avere un ruolo da protagonista sul campo o, al contrario, “andando corti”, come si dice nel gergo della finanza, su quei giocatori che potrebbero non rendere al meglio./nDiversamente dai mercati azionari, dove il prezzo è legato alla legge della domanda e dell’offerta e può essere condizionato dall’intervento di eventuali “mani forti”, la valutazione di mercato del singolo calciatore sul Football Player Exchange è infatti esclusivamente legata alla performance sul campo e si basa su un indice, elaborato da Wallabies, che utilizza più di 7.000 variabili per ogni giocatore ad ogni match disputato, in modo da fornire il valore più accurato possibile garantendo affidabilità e trasparenza agli utenti./nPotrebbe dunque accadere che, a fronte di una buona prestazione individuale, il valore di un calciatore della squadra che eventualmente dovesse uscire sconfitta dalla stracittadina possa aumentare, mentre, a fronte di una performance sul campo opaca, è altrettanto possibile che il valore di un giocatore in campo con la squadra che dovesse uscire vincitrice dal derby possa diminuire./nTra gli oltre 400 giocatori attualmente presenti sulla piattaforma ce ne sono 9 del club nerazzurro e 9 del club rossonero. Ma considerato che Ismael Bennacer è ancora fermo per infortunio e che Fikayo Tomori salterà il derby per squalifica, i giocatori del Milan su cui è possibile fare trading saranno 7./nSi tratta di calciatori di punta del club, come Rafael Leao o Theo Hernandez, o di nuovi arrivi come Christian Pulisic o Ruben Loftus-Cheek, attesi come grandi protagonisti alla vigilia della partita./n/nTra i nerazzurri gli occhi sono puntati su Lautaro Martinez, uomo derby per antonomasia, che guida, insieme a Nicolò Barella, la pattuglia dei 9 calciatori dell’Inter su cui sarà possibile fare negoziazioni prima del fischio d’inizio del derby./nTra questi anche Davide Frattesi. L’autore dei due gol nella vittoria della nazionale italiana contro l’Ucraina potrebbe partire dalla panchina, ma non è escluso che possa comunque scendere in campo, andando così a modificare con le proprie prestazioni l’indice che alimenta la propria valutazione sul Football Player Exchange./n/nNel momento in cui la palla inizierà a rotolare sul campo di San Siro e l’indice di performance dei calciatori comincerà ad essere alimentato dai dati processati da Wallabies non sarà più possibile effettuare negoziazioni. E sarà così per tutta la durata della gara. Al fischio finale saranno poi calcolati i nuovi valori, che terranno conto delle prestazioni dei singoli nel derby e che saranno disponibili sulla piattaforma nelle ore successive. Solo allora si capirà se il trading effettuato sarà stato vincente./nMa come funziona Football Player Exchange? Per operare nella piattaforma l’utente deve convertire gli euro o criptovalute nei token CSAT, garantiti dal cambio fisso 1 a 1 e che potrà in qualsiasi momento prelevare dopo averli riconvertiti nuovamente in euro o criptovalute. A quel punto potrà fare trading sui calciatori che preferisce, puntando al rialzo o al ribasso delle quotazioni./nCome spiegato anche sul sito di CSA Crypto Sport Asset (clicca qui per accedere) i passaggi per iniziare a fare trading sono i seguenti:",
      "date": "Ven, 15 Set 2023",
      "url": "https://www.calcioefinanza.it/2023/09/15/il-derby-alla-borsa-dei-calciatori-da-lautaro-a-leao-i-campioni-su-cui-fare-trading/",
      "author": "JOHN STOCK",
      "imgLink": "https://www.calcioefinanza.it/wp-content/uploads/2023/09/Milan-Inter-Lautaro-Martinez-e-Rafa-Leao.jpg"
    },
    {
      "id": "0.8128640321550907",
      "title": "Caso Franchi, rebus capienza e abbonati: guerra giudiziaria Fiorentina-Comune",
      "excerpt": "La campagna abbonamenti del club viola non è ancora partita, visto che si aspetta l’indicazione esatta dei posti disponibili durante la ristrutturazione.",
      "body": "Il campionato della Fiorentina inizierà a Parma, mentre la prima sfida casalinga sarà nel fine settimana fra il 24 e il 25 agosto quando al Franchi arriverà il neopromosso Venezia. Ma in che condizioni sarà lo stadio di Firenze, al centro di un contenzioso, anche giuridico, fra il club di Rocco Commisso e il Comune cittadino?/nCome riporta l’edizione odierna de La Nazione, il Franchi nella stagione 2024/25 non farà registrare il tutto esaurito, o almeno non lo farà raggiungendo quota 40mila spettatori per le sfide di cartello, come la tanto attesa partita contro la Juventus che arriverà il 29 dicembre, ma anche i big match con Milan, Roma e Inter. Infatti, a causa dei lavori di ristrutturazione, lo stadio viola vedrà una riduzione della capienza che si attesterà fra i 22-24mila spettatori./n/nUna indicazione che arriva dal Comune, che è il proprietario dell’impianto, ma che non soddisfa pienamente la Fiorentina, visto che il club vorrebbe che fossero stabiliti in maniera certa i posti disponibili, sia per la vendita degli abbonamenti sia per la pianificazione legata ai biglietti di ogni singola sfida./nSi aspettano novità decisive nell’incontro che ci sarà nelle prossime settimane fra esponenti del club viola e la sindaca neoeletta Sara Funaro, che ha preso il posto del primo cittadino uscente Dario Nardella, con cui la Fiorentina aveva portato avanti il discorso legato ai lavori di ristrutturazione dello stadio Franchi. Prima di questo faccia a faccia la campagna abbonamenti certamente non potrà partire e questo pone il club già in una posizione di svantaggio rispetto agli altri che hanno già aperto la vendita e che sono anche vicini a chiuderla./nIn tutto questo non va dimenticato il ricorso presentato dalla Fiorentina per stoppare i primi lavori di ristrutturazione, che hanno già preso il via. Nelle ultime ore, la direzione cultura e sport del Comune ha autorizzato l’avvocatura a resistere in giudizio davanti al tribunale di Firenze nella causa giudiziaria portata avanti dal club./nA tal proposito, ieri al Pentasport di Radio Bruno l’ex sindaco di Bagno a Ripoli (dove ha sede il Viola Park), Francesco Casini, e attuale consigliere comunale di Firenze in quota Iv, ha lanciato segnali distensivi nella rissa politica degli ultimi mesi: «Inutile andare adesso a ripercorrere tutta la storia passata. Guardiamo avanti. Oggi l’appalto è avviato e non si torna indietro. Tutta la città a questo punto deve tifare, e io sono il primo, perché il restyling del Franchi si concluda nei tempi più brevi possibili».",
      "date": "Ven, 5 Lug 2024",
      "url": "https://www.calcioefinanza.it/2024/07/05/abbonati-e-capienza-stadio-franchia-2024-25/",
      "author": "REDAZIONE",
      "imgLink": "https://www.calcioefinanza.it/wp-content/uploads/2022/09/acf-fiorentina-v-ragas-futbola-skola-group-a-uefa-europa-conference-league.webp"
    },
    {
      "id": "0.805163766241298",
      "title": "Da Bellingham a Udogie i migliori under 21 su cui puntare al rialzo o al ribasso",
      "excerpt": "Tra titolari inamovibili e talenti promettenti: i migliori giovani su cui si può negoziare nella “borsa digitale dei calciatori” di CSA. Ecco le top five ruolo per ruolo.",
      "body": "Alcuni hanno già le skill del fuoriclasse, altri sono per adesso ancora promesse sulle quali potrebbe valer la pena di puntare. Riflettori accesi sugli under 21 dei cinque top campionati europei presenti nel Football Players Exchange di CSA./nDopo alcune giornate dall’inizio della stagione sportiva non è ancora possibile fare bilanci ma dei calciatori nati dal 2002 in avanti, tra chi si è già affermato nelle rispettive squadre di club e chi lotta per la titolarità, le performance in campo possono far la differenza ogni giornata, influenzando la valutazione degli atleti, in negativo o in positivo, rispetto alle quotazioni correnti./nQuesto perché nel Football Players Exchange, il valore di mercato dei giocatori negoziabili sulla “borsa dei calciatori” non è influenzato dalla legge della domanda e dell’offerta, ma è legato esclusivamente alla performance sul campo e si basa su un indice, elaborato da Wallabies, che utilizza più di 7.000 variabili per ogni giocatore ad ogni match disputato./nNessuna speculazione è dunque possibile, conta solo il rendimento sul rettangolo di gioco degli oltre 400 calciatori “quotati” sulla piattaforma. Per questo motivo è possibile impostare diverse strategie, puntando sui giovani calciatori ancora “sottovalutati” che potrebbero avere una performance importante nel tempo, su quelli di alto valore “scommettendo” su una loro ulteriore crescita o, al contrario, andando “al ribasso” prevedendo performance negative sul campo e dunque sul Football Players Exchange./nMa chi saranno i giovani che daranno il meglio nel medio termine? Tra calciatori ancora poco valorizzati, che cercheranno un exploit nel corso della stagione, e giovani player già affermati, ecco le classifiche in termini di performance da inizio anno sul Football Players Exchange ruolo per ruolo./nPartiamo da coloro che hanno il compito di difendere la propria porta, ma non per questo rinunciano a incursioni offensive: ecco la top five dei difensori under 21 della piattaforma./nA guidare la classifica dei giovani difensori il cui valore di mercato è cresciuto di più da inizio anno è Destiny Udogie. L’ex Udinese classe 2002, attualmente in forza al Tottenham e con 8 presenze nella nazionale Under 21 italiana, ha visto la propria valutazione crescere del 9,69% dai primi di gennaio arrivando a 22,46 milioni di euro./nIn crescita anche le quotazioni di Nuno Mendes, terzino sinistro portoghese del Paris Saint Germain, arrivato nell’estate del 2021 dallo Sporting di Lisbona. Nonostante l’infortunio al bicipite femorale che lo sta tenendo lontano dai campi dalla scorsa primavera (e ne avrà ancora per 4 mesi), il 21enne lusitano ha visto la propria quotazione YTS crescere del 5,10% a 27,40 milioni./nSul podio non poteva mancare Josko Gvardiol, top acquisto del Manchester City di questa stagione e perno difensivo di Guardiola. Il giocatore croato, quotato a 62,47 milioni di euro sul Football Players Exchange (+2,42% da inizio anno) è l’unico in top five a ricoprire il ruolo di difensore centrale, forte di indubbie abilità sulle palle inattive./n/nSubito dietro si posiziona Malo Gusto, francese classe 2003 del Chelsea, che pur essendo il meno caro del quintetto con un controvalore di 15,40 milioni ha visto la propria valutazione da inizio anno crescere del 2,26%./nIn flessione, invece, le quotazioni di Quentin Merlin. Il giovane francese, terzino mancino del Nantes, dopo un avvio di carriera nel ruolo di ala sinistra, ha visto il proprio valore ridursi dello 0,54% sulla “borsa digitale dei calciatori” a 20,84 milioni./nPassando ai migliori cinque centrocampisti under 21 della piattaforma, il giovane che ha visto crescere di più il proprio valore è il talento inglese del Real Madrid Jude Bellingham. Sul Football Players Exchangela valutazione del numero 5 dei blancos è di 165,89 milioni di euro, la più elevata tra quelle dei giovani, grazie a una crescita del 41,20% rispetto al gennaio 2023 quando era ancora un calciatore del Borussia Dortmund./nA seguire proprio un calciatore militante in Bundesliga: Florian Wirtz, numero 10 del Bayer Leverkusen e giocatore di qualità nello scacchiere tattico offensivo di Xabi Alonso. Vent’anni compiuti lo scorso maggio, è uno dei due calciatori (l’altro è una gloria del calcio tedesco come Lukas Podolski ) ad aver segnato 10 reti in “Bundes” prima di aver compiuto 19 anni. Da inizio anno il suo valore è cresciuto del 29,16% a 67,64 milioni./n/nCrescita a doppia cifra anche per i due golden boy del Barcellona e della Nazionale maggiore spagnola: Pedro Gonzalez Lopez, conosciuto ai più come Pedri, la cui valutazione YTD è aumentata del 22,58% a 81,53 milioni, e Pablo Martín Páez Gavira, noto con lo pseudonimo di Gavi, che ha visto crescere il proprio valore, calcolato dall’algoritmo del Football Players Exchange, del 22,58% a 81,53 milioni./nChiude la graduatoria l’unico giovane della Serie A, il centrocampista di nazionalità polacca della Roma, Nicola Zalewski. Da inizio 2023 il valore del giovane laterale, lanciato in giallorosso da Paulo Fonseca e consacrato da Josè Mourinho, è cresciuto del 20,85%, anche se la sua valutazione sulla “borsa digitale dei calciatori” è di soli 9,7 milioni./nPer concludere ecco i migliori cinque attaccanti per rendimento da inizio anno che si possono negoziare sul Football Player Exchange./nIl primo per crescita del proprio valore YTD è lo spagnolo Nico Williams, fratello del più noto Inaki e promettente ala numero 11 dell’Athletic Bilbao. Con già dieci presenze e due gol all’attivo nella nazionale maggiore spagnola, Williams ha visto la propria valutazione crescere del 29,26% a 15,64 milioni di euro./nUna crescita analoga da inizio anno (+28,10%) l’ha registrata anche Jeremy Doku, esterno belga appena acquistato dal Manchester City. Grazie anche ai gol messi a segno in Ligue 1 con la maglia del Rennes la scorsa stagione, la valutazione di Doku, secondo l’algoritmo della “borsa digitale dei calciatori”, è arrivata a 33,81 milioni./n/nPiù contenuta invece la performance da inizio anno di Hugo Ekitike, promessa del Paris Saint Germain e obiettivo sfumato del Milan nel calciomercato estivo. Con una crescita YTD dell’1,79% e una valutazione di 17,04 milioni, Ekitike, fa comunque meglio di un’altra promessa del calcio transalpino come Arnaud Kalimuendo (-2,29% a 21,34 milioni di euro) e dell’ex Barcellona Ansu Fati, nuovo numero 10 del Brighton di De Zerbi, che pur avendo visto il proprio valore scendere del 2,47% da inizio 2023 è ancora il giovane attaccante under 21 di maggior valore sul Football Players Exchange con una quotazione di 59,16 milioni di euro./nMa come funziona Football Players Exchange? Per operare nella piattaforma l’utente deve convertire gli euro o criptovalute nei token CSAT, garantiti dal cambio fisso 1 a 1 e che potrà in qualsiasi momento prelevare dopo averli riconvertiti nuovamente in euro o criptovalute. A quel punto potrà fare trading sui calciatori che preferisce, puntando al rialzo o al ribasso delle quotazioni./nCome spiegato anche sul sito di CSA (clicca qui per accedere) i passaggi per iniziare a fare trading sono i seguenti:",
      "date": "Ven, 29 Set 2023",
      "url": "https://www.calcioefinanza.it/2023/09/29/da-bellingham-a-udogie-i-migliori-under-21-su-cui-puntare-al-rialzo-o-al-ribasso/",
      "author": "MARCO PALLADINO",
      "imgLink": "https://www.calcioefinanza.it/wp-content/uploads/2023/09/Jude-Bellingham-Real-Madrid.webp"
    },
    {
      "id": "0.665135608312367",
      "title": "Al via la prima borsa digitale dei calciatori: ecco come negoziare",
      "excerpt": "CSA Capital Market lancia Football Players Exchange. Si potrà acquistare il valore di mercato dei calciatori con maggiori probabilità di apprezzarsi e puntare sulla svalutazione di quegli atleti ritenuti al momento sopravvalutati.",
      "body": "Comprare e vendere calciatori come si fa con i titoli di borsa. Da oggi è possibile grazie a Football Players Exchange, la prima piattaforma di negoziazione sui calciatori creata da CSA Capital Market SpA (CSA) che oggi fa il suo debutto online./nAttraverso Football Players Exchange il trader può decidere di acquistare il valore di mercato dei calciatori presenti sul listino (al momento ce ne sono più di 400 a disposizione) che ritiene abbiano maggiori probabilità in futuro di apprezzarsi. O può al contrario, puntare sulla svalutazione di quegli atleti che ritiene siano al momento sopravvalutati e per i quali potrebbe iniziare il tramonto agonistico./n/nC’è però una differenza di base rispetto al trading sui titoli azionari: su Football Players Exchange il prezzo non è influenzato dalla domanda e dall’offerta ma è legato alle variazioni di un indice calcolato per ogni atleta, certificato in blockchain, basato su algoritmi di intelligenza artificiale che ne aggiornano il valore in tempo reale. Il prezzo non risente quindi dell’emotività e di eventuali possibili manipolazioni delle “mani forti”, film che spesso si vede sui titoli azionari./nPerché la piattaforma si base sull’oggettività del calcolo dell’indice – elaborato da Wallabies, società creatrice di un sistema di algoritmi di intelligenza artificiale applicati al mondo del calcio – che è garantita dal fatto che quest’ultimo rappresenta un indice di valore e non di prezzo. Per determinare il valore di mercato di un calciatore l’indice utilizza più di 7.000 variabili per ogni giocatore ad ogni match disputato, in modo da fornire il valore più accurato possibile garantendo affidabilità e trasparenza agli utenti./n«Per selezionare i giocatori da inserire nella piattaforma, abbiamo dapprima selezionato un paniere di calciatori compreso tra i 18 e i 33 anni di età, che hanno disputato almeno 700 minuti di gioco nella stagione 2022 in ognuno dei 5 campionati considerati (Serie A in Italia, Liga in Spagna, Premier League in Inghilterra, Ligue 1 in Francia e Bundesliga in Germania), che hanno un valore di mercato superiore ai 5 milioni di euro e che non sono portieri. Infine, abbiamo selezionato i giocatori più interessanti per essere negoziati all’interno della piattaforma – ha spiegato a Il Sole 24 Ore, Anthony Ampellio, Chairman of the Board & CEO di CSA, società italiana che ha sede nel distretto Fintech milanese -. Il nostro obiettivo è creare la prima Borsa dei calciatori in Europa ed estendere questo approccio in tutto il mondo anche su altre discipline sportive»./n/nMa come funziona Football Players Exchange? «Per operare nella piattaforma», spiega ancora Ampellio, «l’utente deve convertire gli euro o criptovalute nei token CSAT, garantiti dal cambio fisso 1 a 1 e che potrà in qualsiasi momento prelevare dopo averli riconvertiti nuovamente in euro o criptovalute. A quel punto potrà fare trading sui calciatori che preferisce, puntando al rialzo o al ribasso delle quotazioni»./nCome spiegato anche sulla piattaforma (clicca qui per accedere) i passaggi per iniziare a fare trading sono i seguenti:/nCome spiegato da Ampellio al Sole 24 Ore, CSA punta a creare un nuovo mercato finanziario-sportivo, basato su due linee di business: la prima (è in attesa del nulla osta dell’Autorità di Vigilanza) prevede l’emissione da parte delle principali banche e istituzioni finanziarie, nel mercato regolamentato e non, di prodotti finanziari derivati, nel caso specifico certificates, aventi come sottostante l’indice sul valore di mercato dei principali calciatori internazionali./n«La seconda linea di business, quella attualmente prioritaria, è rappresentata da CSA – Crypto Sport Asset e prevede l’emissione dei Crypto-Token CSA (CSAT), che permetteranno agli utenti di partecipare attivamente al mercato sportivo attraverso la DeFi (finanza decentralizzata), esponendosi sul valore della quotazione di mercato dei principali calciatori grazie all’integrazione della tecnologia blockchain – continua Ampellio-. I CSAT rappresentano degli utility token che garantiscono agli acquirenti l’uso di servizi esclusivi con focus sui temi finanza, sport e blockchain come: analisi e ricerca, webinar e formazione, eventi di networking e, soprattutto, garantiscono l’accesso, a partire da oggi 1 settembre alla prima Borsa digitale dei calciatori, il Football Players Exchange».",
      "date": "Ven, 1 Set 2023",
      "url": "https://www.calcioefinanza.it/2023/09/01/al-via-la-prima-borsa-digitale-dei-calciatori-ecco-come-investire/",
      "author": "REDAZIONE",
      "imgLink": "https://www.calcioefinanza.it/wp-content/uploads/2023/09/CSA-Crypto-Sport-Asset.webp"
    },
    {
      "id": "0.845369482107103",
      "title": "Tocca agli azzurri di Spalletti: ecco la top 11 di Football Players Exchange",
      "excerpt": "È tempo di pausa per le nazionali e vi sveliamo quale sarebbe la formazione dell’Italia con il più alto valore totale di mercato, secondo la piattaforma di CSA. Inter e Juventus le più rappresentate.",
      "body": "Prima Malta a Bari, poi Inghilterra a Londra. Sono questi i due impegni, valevoli per le qualificazioni ad Euro2024, che dovrà affrontare la nostra Nazionale, guidata dal c.t. Luciano Spalletti. 27 i convocati, di cui 15 giocatori presenti sul Football Player Exchange, l’innovativa piattaforma di CSA che consente di fare trading sul valore dei principali calciatori. Durante la sosta nella “borsa digitale dei calciatori” gli indici non subiranno variazioni. Quest’ultimi, infatti, non tracciano attualmente le partite amichevoli e di qualificazione ai campionati mondiali ed europei delle nazionali di calcio./nInfatti, diversamente dai mercati azionari dove il prezzo è legato alla legge della domanda e dell’offerta e può essere condizionato dall’intervento di eventuali “mani forti”, la valutazione di mercato del singolo calciatore sul Football Players Exchange è infatti esclusivamente legata alla performance sul campo. Il meccanismo di valutazione si basa su un indice, elaborato da Wallabies, che utilizza più di 7.000 variabili per ogni giocatore ad ogni match disputato, in modo da fornire un dato più accurato possibile garantendo affidabilità e trasparenza agli utenti./nTra gli oltre 400 giocatori attualmente presenti, 15 sono i giocatori convocati inseriti nel Football Players Exchange. Tenendo conto dell’assenza dei portieri in piattaforma e e dell’esclusione recente di Tonali e Zaniolo, è stata stilata la seguente formazione, contraddistinta dal valore totale di mercato maggiore (324,03 milioni di euro). Un 4-3-3 classico, modulo base usato da Spalletti sulla panchina del Napoli e, ora, in Nazionale: tenendo conto del titolarissimo Gianluigi Donnarumma in porta, difesa a 4 con Giovanni Di Lorenzo, Gianluca Mancini, Alessandro Bastoni e Destiny Udogie; a centrocampo Nicolò Barella, Manuel Locatelli e Samuele Ricci; in attacco tridente con Domenico Berardi, Mattia Zaccagni e Federico Chiesa. Ecco, nel dettaglio, le scelte divise ruolo per ruolo./nPartendo dai difensori, il centrale dell’Inter Alessandro Bastoni è quello con un valore di mercato più alto, nel suo reparto, pari a 46,85 milioni. Il suo valore, da inizio anno, è aumentato ulteriormente del 2,57%, grazie alle prestazioni convincenti nel club, sia in campionato che nel percorso in Champions League. A seguire c’è la sorpresa Destiny Udogie, terzino sinistro in forza al Tottenham e tra i migliori u21 in circolazione (clicca qui per leggere l’articolo). Un valore di mercato pari a 23 milioni, con un impressionante YTD pari al 14,57%. Dalla fascia sinistra si passa al lato opposto del campo, con il capitano del Napoli Giovanni Di Lorenzo che si conferma il miglior terzino destro italiano, con una valutazione poco inferiore a quella di Udogie (22,85 milioni). 18,72 milioni è, invece, il valore di mercato del centrale romanista Gianluca Mancini, difensore con il vizio del gol ma con un valore in diminuzione da inizio anno (-7,50%)./n/nPassando al reparto di centrocampo, il giocatore più costoso in piattaforma è Nicolò Barella, polmone del centrocampo azzurro e nerazzurro. Una valutazione di 54,81 milioni che lo porta ad essere anche il calciatore italiano con più alto valore, nonostante uno YTD pari a -18,96%: un inizio di stagione con poche gioie personali per Barella, con zero goal e un solo assist in Serie A. L’altra mezzala scelta è Manuel Locatelli, sul mercato a 34,04 milioni e in crescita nell’ultimo turno di campionato (Var% pari a +0,38%), dove ha sfoggiato una convincente prestazione nel derby torinese. In regia il giovane Samuele Ricci, un talento del Torino di grande prospettiva valutato 21,88 milioni e con un rendimento da inizio anno in aumento esponenziale (YTD pari a +12,26%)./n/nSi arriva così al reparto offensivo, un tridente di qualità e corsa. Sulla fascia destra c’è lui, Domenico Berardi, ala di piede mancino del Sassuolo, con una valutazione pari a 46,62 milioni di euro. Berardi, 5 gol in 6 partite in campionato, è in un periodo di forma smagliante, dopo aver segnato sia contro l’Inter che contro la Juventus, regalando due vittorie di grande caratura al suo club. Dalla parte opposta del campo agisce Mattia Zaccagni, attaccante esterno consacrato nella Lazio e che, dopo aver chiuso la scorsa stagione in doppia cifra sia nei gol che negli assist, ha raggiunto una quotazione di mercato di 24,99 milioni. Al centro dell’attacco si posiziona più un “falso nueve” che una prima punta classica: Federico Chiesa, un calciatore cardine nel successo della Nazionale agli ultimi Europei, con i gol decisivi ad Austria e Spagna. Chiesa è valutato 30,27 milioni, un valore di mercato che rispetta le sue ultime stagioni, dopo il brutto infortunio che lo ha visto lontano dal campo per parecchi mesi. Alla Juventus gioca da seconda punta, un ruolo che lo avvicina alla porta e che non fa che aumentare le possibilità di iscriversi al tabellino dei marcatori./n/nÈ completata così la formazione della Nazionale con valutazione più alta, presente nel Football Players Exchange. Una volta conclusa la sosta, nella “borsa digitale dei calciatori” si ritornerà a tracciare il valore di mercato dei giocatori: per ora è tempo dell’inno di Mameli e di tifare gli azzurri di Spalletti, alla ricerca del pass per qualificarsi ai prossimi Europei 2024 in Germania./nMa come funziona Football Players Exchange? Per operare nella piattaforma l’utente deve convertire gli euro o criptovalute nei token CSAT, garantiti dal cambio fisso 1 a 1 e che potrà in qualsiasi momento prelevare dopo averli riconvertiti nuovamente in criptovalute. A quel punto potrà fare trading sui calciatori che preferisce, puntando al rialzo o al ribasso delle quotazioni./nCome spiegato anche sul sito di CSA (clicca qui per accedere) i passaggi per iniziare a fare trading sono i seguenti:",
      "date": "Ven, 13 Ott 2023",
      "url": "https://www.calcioefinanza.it/2023/10/13/tocca-agli-azzurri-di-spalletti-ecco-la-top-11-di-football-players-exchange/",
      "author": "MARCO PALLADINO",
      "imgLink": "https://www.calcioefinanza.it/wp-content/uploads/2023/10/Nazionale-Italia-Spalletti-13.10.23-scaled.jpg"
    },
    {
      "id": "0.36622302827287373",
      "title": "Scontro ad alta quota in Serie A: da Leao a Vlahovic, i campioni di Milan e Juventus su cui puntare",
      "excerpt": "Il big match di San Siro protagonista anche su Football Players Exchange, la piattaforma lanciata da CSA che consente di negoziare il valore dei principali calciatori. Ecco i giocatori di Milan e Juventus su cui poter puntare.",
      "body": "È tempo di una grande classica del calcio italiano anche su Football Player Exchange, l’innovativa piattaforma lanciata da CSA che consente di puntare sul valore di mercato dei principali calciatori, tra cui anche un nutrito numero di giocatori di Milan e Juventus./nLe due squadre, con il Milan capolista a +4 sulla compagine bianconera, si affronteranno domenica 22 settembre a San Siro (fischio d’inizio alle 20.45) per la nona giornata del campionato di Serie A. Un match che non rappresenta solo uno scontro senza tempo, fra due dei club più vincenti nel nostro Paese, ma anche un’importante occasione di sperimentare la “borsa digitale dei calciatori” di CSA. Si potrà scegliere se puntare sui giocatori delle due squadre che potrebbero avere un ruolo da protagonista sul campo o, al contrario, “andare corti”, come si dice nel gergo della finanza, su quei giocatori che potrebbero non performare al meglio./nDiversamente dai mercati azionari, dove il prezzo è legato alla legge della domanda e dell’offerta e può essere condizionato dall’intervento di eventuali “mani forti”, la valutazione di mercato del singolo calciatore sul Football Player Exchange è infatti esclusivamente legata alla prestazione sul campo. Quest’ultima si basa su un indice, elaborato da Wallabies, che utilizza più di 7.000 variabili per ogni giocatore ad ogni match disputato, in modo da fornire il valore più accurato possibile garantendo affidabilità e trasparenza agli utenti./nPotrebbe dunque accadere che, a fronte di una buona prestazione individuale, il valore di un calciatore della squadra che eventualmente dovesse uscire sconfitta dallo scontro possa aumentare, mentre, a fronte di una performance sul campo opaca, è altrettanto possibile che il valore di un giocatore in campo con la squadra che dovesse uscire vincitrice dal big match possa diminuire./nTra gli oltre 400 giocatori attualmente presenti sulla piattaforma ce ne sono 9 del club rossonero e 9 del club bianconero. Ma considerato che Ismael Bennacer e Samuel Chukwueze saranno assenti per infortunio e che Theo Hernandez salterà la sfida per squalifica, i giocatori del Milan su cui è possibile puntare saranno 6./nTra i ragazzi di coach Stefano Pioli, il giocatore di punta risponde sicuramente al nome di Rafael Leao, il più quotato in campo (78,82 milioni di euro) e già a segno tre volte in Serie A da inizio stagione. Dopo i difensori Fikayo Tomori (41,74 milioni) e Pierre Kalulu (35,88 milioni), di rientro da una lesione al retto femorale della coscia destra, ecco l’uomo del momento in casa rossonera: Christian Pulisic, l’autore del gol decisivo nell’ultima trasferta a Genova che ha visto il suo valore aumentare di ben 3,16 punti percentuali, arrivando a toccare una quotazione di 30,02 milioni./nLa fascia tornerà a vedersi sul braccio destro di Davide Calabria, dopo la panchina nell’ultima gara in cui il capitano fu Theo Hernandez: il terzino destro ha una valutazione di 21,35 milioni di euro, in leggero rialzo di 0.52%. Ruben Loftus-Cheek (12,91 milioni), rientrante a seguito di un infortunio di natura distrattiva alla regione pubo-adduttoria, chiude la rosa dei giocatori del Milan presenti in piattaforma./n/nTra i bianconeri sono 8 i giocatori disponibili, contando l’assenza di Nicolò Fagioli per la vicenda scommesse. I riflettori sono puntati su Dusan Vlahovic (56,7 milioni), attaccante già a segno quattro volte in campionato, che però non è sicuro di essere a presente alla “Scala del calcio”: il centravanti serbo è alle prese con una lombalgia che non gli permette di allenarsi al meglio e mister Massimiliano Allegri scioglierà le riserve sulla sua presenza solo a poche ore dal match. Si candida ad essere un protagonista della sfida Gleison Bremer (37,22 milioni), difensore centrale sempre titolare in questa stagione, o l’ex della sfida Manuel Locatelli (34,04 milioni), presente nella top 11 di CSA della Nazionale azzurra./nAd agire insieme alla prima punta Federico Chiesa (30,27 milioni), nonostante sia in dubbio come il compagno Vlahovic: se i due non fossero in condizione per partire dall’inizio, la scelta dovrebbe ricadere su Moise Kean (19,78 milioni) o Arkadiusz Milk (9,72 milioni), in rete nel derby di Torino dell’ultimo turno e con l’upgrade di quotazione più alto nei bianconeri (1,78%). Menzione speciale per Adrien Rabiot (19,5 milioni), centrocampista con il fiuto del gol che si è rivalutato in maniera netta rispetto alla scorsa stagione (YTD pari a 14,48%)./n/nNel momento in cui la palla inizierà a rotolare sul campo di San Siro e l’indice di performance dei calciatori comincerà ad essere alimentato dai dati processati da Wallabies, non sarà più possibile effettuare negoziazioni. E sarà così per tutta la durata della gara. Al fischio finale saranno poi calcolati i nuovi valori, che terranno conto delle prestazioni dei singoli nel big match e che saranno disponibili sulla piattaforma nelle ore successive. Solo allora si capirà se la negoziazione effettuata sarà stata vincente./nMa come funziona Football Players Exchange? Per operare nella piattaforma l’utente deve convertire gli euro o criptovalute nei token CSAT, garantiti dal cambio fisso 1 a 1 e che potrà in qualsiasi momento prelevare dopo averli riconvertiti nuovamente in criptovalute. A quel punto potrà negoziare i calciatori che preferisce, puntando al rialzo o al ribasso delle quotazioni./nCome spiegato anche sul sito di CSA (clicca qui per accedere) i passaggi per iniziare a giocare sono i seguenti:",
      "date": "Ven, 20 Ott 2023",
      "url": "https://www.calcioefinanza.it/2023/10/20/scontro-ad-alta-quota-in-serie-a-da-leao-a-vlahovic-i-campioni-di-milan-e-juventus-su-cui-puntare/",
      "author": "MARCO PALLADINO",
      "imgLink": "https://www.calcioefinanza.it/wp-content/uploads/2023/10/ac-milan-v-juventus-serie-a-scaled.jpg"
    },
    {
      "id": "0.1660168062928164",
      "title": "L’Arsenal sfida il City su Football Players Exchange: top e flop del big match di Premier",
      "excerpt": "È tempo di big match in Premier League anche sulla piattaforma lanciata da CSA, che consente di fare trading sul valore dei principali calciatori. Ecco il rendimento dei campioni di Arsenal e Manchester City su cui poter negoziare.",
      "body": "È scontro al vertice in Premier League anche su Football Players Exchange, l’innovativa piattaforma di recente lanciata da CSA che consente di negoziare il valore dei principali calciatori, tra cui anche un nutrito numero di giocatori di Arsenal e Manchester City./nLe due squadre inglesi si affronteranno domenica 8 ottobre all’Emirates Stadium (fischio d’inizio alle 17.30 ora italiana) per l’ottava giornata del campionato di Premier League, con il club allenato da Pep Guardiola detentore del titolo capolista a +1 sui Gunners. Negli ultimi 20 scontri diretti nella massima serie nazionale, 14 volte ha prevalso il Manchester City, 4 sono stati i pareggi e solo in due casi ad avere la meglio è stato l’Arsenal. Al di là dei precedenti storici quello che andrà in scena domenica sarà un nuovo capitolo di uno scontro che ha caratterizzato la passata stagione con un appassionante testa a testa./nUn match che non vale solo la vetta della classifica ma che sarà anche un’invitante occasione per cimentarsi con la “borsa dei calciatori” di CSA, puntando sui giocatori delle due squadre che potrebbero avere un ruolo da protagonista sul campo o, al contrario, “andando corti”, come si dice nel gergo della finanza, su quei giocatori che potrebbero non rendere al meglio./nDiversamente dai mercati azionari, dove il prezzo è legato alla legge della domanda e dell’offerta e può essere condizionato dall’intervento di eventuali “mani forti”, la valutazione di mercato del singolo calciatore sul Football Players Exchange è infatti esclusivamente legata alla performance sul campo e si basa su un indice, elaborato da Wallabies, che utilizza più di 7.000 variabili per ogni giocatore ad ogni match disputato, in modo da fornire il valore più accurato possibile garantendo affidabilità e trasparenza agli utenti./nPotrebbe dunque accadere che, a fronte di una buona prestazione individuale, il valore di un calciatore della squadra che eventualmente dovesse uscire sconfitta possa aumentare, mentre, a fronte di una performance sul campo opaca, è altrettanto possibile che il valore di un giocatore in campo con la squadra che dovesse uscire vincitrice possa diminuire./nTra gli oltre 400 giocatori attualmente presenti sulla piattaforma se ne trovano 13 del club di Londra e 12 del club di Manchester. Considerati però gli infortuni dei lungodegenti John Stones e Thomas Partey e la squalifica di Rodri, la lista dei giocatori su cui è possibile fare trading è leggermente ridotta./nPartendo dai padroni di casa, riflettori accesi su Bukayo Saka, prodotto del settore giovanile e calciatore che più si è valorizzato da inizio anno (+34,44%), arrivando ad avere un valore di mercato pari a 105,27 milioni di euro, il più alto della sua squadra. L’ala mancina dell’Arsenal ha già 5 gol all’attivo in tutte le competizioni ed è ormai un titolare anche nella Nazionale allenata da Gareth Southgate. La qualità del centrocampo guidata da Mikel Arteta è garantita da giocatori tecnici come Martin Odegaard (+27,08%) e Gabriel Martinelli (+20,01%), unita alla fisicità di Declan Rice (+9,09%), ex West-Ham e vero e proprio equilibratore dei Gunners. Chi non ha convinto finora è il neoacquisto dai rivali del Chelsea Kai Havertz (-15,20%), autore fin qui di un solo gol in tutte le competizioni stagionali. Seguono a ruota Leandro Trossard (-10,06%) e Oleksandr Zinchenko (-8,22%), ex di giornata insieme al compagno di squadra Gabriel Jesus (+1,22%), marcatore dell’ultima trasferta persa contro il Lens in Champions League./n/nPassando ai Citizens, il giocatore con il rendimento più alto da inizio anno è il neoarrivato Jeremy Doku (+37,40%), ventunenne ala belga in gol nell’ultima trasferta di Champions League a Lipsia e terzo acquisto più oneroso del calciomercato estivo del City. Sono infatti 60 i milioni di euro spesi per l’ex Rennes, dopo i 90 milioni per Josko Gvardiol e i 62 milioni per Matheus Nunes. Secondo nella speciale classifica si posiziona il “canterano” Phil Foden (+14,25%), rifinitore mancino di estrema qualità con all’attivo già 4 assist da inizio stagione. Se Erling Haaland può essere considerato una certezza, con un bottino di 8 gol in campionato e la valutazione di mercato più alta in campo e secondo solo a Jude Bellingham nella “borsa digitale dei calciatori” (164,32 milioni di euro), chi invece non ha rispettato le aspettative sono il centrocampista ex Chelsea Mateo Kovacic e il difensore centrale Ruben Dias, con valori YTD pari rispettivamente a – 17,00% e -4,08%./n/nNel momento in cui la palla inizierà a rotolare sul campo dell’Emirates, e l’indice di performance dei calciatori comincerà ad essere alimentato dai dati processati da Wallabies, non sarà più consentito effettuare negoziazioni. E sarà così per tutta la durata della gara. Al fischio finale saranno poi calcolati i nuovi valori, che terranno conto delle prestazioni dei singoli e che saranno disponibili sulla piattaforma nelle ore successive. Solo allora si capirà se il trading effettuato sarà stato vincente./nMa come funziona Football Players Exchange? Per operare nella piattaforma l’utente deve convertire gli euro o criptovalute nei token CSAT, garantiti dal cambio fisso 1 a 1 e che potrà in qualsiasi momento prelevare dopo averli riconvertiti nuovamente in euro o criptovalute. A quel punto potrà fare trading sui calciatori che preferisce, puntando al rialzo o al ribasso delle quotazioni./nCome spiegato anche sul sito di CSA (clicca qui per accedere), i passaggi per iniziare a fare trading sono i seguenti:",
      "date": "Ven, 6 Ott 2023",
      "url": "https://www.calcioefinanza.it/2023/10/06/larsenal-sfida-il-city-su-football-players-exchange-top-e-flop-del-big-match-di-premier/",
      "author": "MARCO PALLADINO",
      "imgLink": "https://www.calcioefinanza.it/wp-content/uploads/2023/05/manchester-city-v-arsenal-fc-premier-league.webp"
    },
    {
      "id": "0.5641608892792164",
      "title": "Ritorno a San Siro: un Inter-Roma da amarcord per Lukaku e Mourinho",
      "excerpt": "Big match a San Siro tra nerazzurri e giallorossi, valevole per la decima giornata di Serie A. Ecco i protagonisti di Inter-Roma sulla piattaforma di CSA.",
      "body": "Romelu Lukaku titolare a San Siro. Una notizia che, nelle ultime tre stagioni, non avrebbe fatto scalpore ma che, dato l’evolversi del calciomercato estivo, ne crea eccome. Jose Mourinho, seppur squalificato, sarà presente allo stadio: l’uomo simbolo del Triplete viene ancora osannato dai supporter interisti, e l’accoglienza sarà degna del ritorno di un re per il popolo nerazzurro. È tempo di Inter-Roma, un big match anche sul Football Players Exchange, l’innovativa piattaforma lanciata da CSA che consente di puntare sul valore dei principali calciatori./nSfida prevista per domenica 29 ottobre alle 18 allo stadio Giuseppe Meazza, in un match valevole per la decima giornata di Serie A. Analizzando i precedenti, prevalgono i pareggi (8) nelle ultime dieci stagioni tra Inter e Roma. I nerazzurri hanno vinto in 7 occasioni, i giallorossi in 5. L’ultimo incontro risale al 6 maggio 2023, all’Olimpico di Roma: finì 2-0 per il club di Suning, a chiudere la gara un gol dello stesso Lukaku./nUna partita di caratura internazionale che rappresenta un’occasione per sperimentare la “borsa digitale dei calciatori” di CSA puntando sui giocatori delle due squadre che potrebbero avere un ruolo da protagonista sul campo o, al contrario, “andando corti”, come si dice nel gergo della finanza, su quei giocatori che potrebbero non performare al meglio./nDiversamente dai mercati azionari, dove il prezzo è legato alla legge della domanda e dell’offerta e può essere condizionato dall’intervento di eventuali “mani forti”, la valutazione di mercato del singolo calciatore sul Football Players Exchange è infatti esclusivamente legata alla performance sul campo e si basa su un indice. Quest’ultimo, elaborato da Wallabies, utilizza più di 7.000 variabili per ogni giocatore ad ogni match disputato, in modo da fornire il valore più accurato possibile garantendo affidabilità e trasparenza agli utenti./nMigliaia di fischietti lo accoglieranno, una tifoseria che aspetta questa sfida da quando è stato ufficializzato il passaggio al club giallorosso: Romelu Lukaku (43,04 milioni) non può che essere il più atteso di Inter-Roma. Il belga, protagonista in estate durante il calciomercato, si è preso sulle spalle l’attacco della Roma e ha già segnato 5 gol in 7 partite di campionato disputate. Partner d’attacco ideale sarebbe Paulo Dybala (34,99 milioni), autore di uno dei due gol che consentirono alla Roma di espugnare San Siro la passata stagione: si usa il condizionale perché l’argentino sta smaltendo un infortunio, che lo ha tenuto fuori dallo scorso 8 ottobre, ma farà di tutto per esserci, almeno per la panchina. Il compagno Houssem Aouar, arrivato a parametro zero dal Lione, è l’uomo in più del centrocampo di Jose Mourinho, complice l’assenza del capitano Lorenzo Pellegrini, ed è già entrato due volte nel tabellino dei marcatori da inizio stagione. L’algerino potrebbe essere una puntata low-cost per il match, ad una quotazione pari a 24,08 milioni./nSponda Inter, Lautaro Martinez è il simbolo della squadra, capitano e capocannoniere della Serie A a quota 9 gol. L’argentino è una certezza e ha avuto un rendimento sempre in crescita, con un YTD pari a 18,48%. A dirigere la manovra dei nerazzurri Hakan Çalhanoğlu, rigorista designato della squadra di Simone Inzaghi e in gol nelle ultime due apparizioni contro Torino e Salisburgo, sempre dagli 11 metri. Insieme al bomber con la maglia numero 10 dovrebbe agire Marcus Thuram, subentrato nel match di Champions League e oggetto di turnover proprio per essere al 100% con la Roma: il figlio d’arte, che ha preso il posto dello stesso Lukaku all’Inter, ha un’interessante valutazione di “soli” 22,63 milioni ed è già a quota 4 gol e 7 assist in tutte le competizioni stagionali./nEcco, dunque, i protagonisti più attesi per la gara di San Siro. Non resta che accedere alla piattaforma di CSA e provare a giocare come un vero trader, puntando su quei giocatori che si ritiene possano vedere il proprio valore aumentare o “andando corti” su quelli che si pensi possano deprezzarsi, a seguito di una performance non all’altezza./nMa come funziona Football Players Exchange? Per operare nella piattaforma l’utente deve convertire gli euro o criptovalute nei token CSAT, garantiti dal cambio fisso 1 a 1 e che potrà in qualsiasi momento prelevare dopo averli riconvertiti nuovamente in criptovalute. A quel punto potrà negoziare i calciatori che preferisce, puntando al rialzo o al ribasso delle quotazioni./nCome spiegato anche sul sito di CSA (clicca qui per accedere) i passaggi per iniziare a giocare sono i seguenti:",
      "date": "Sab, 28 Ott 2023",
      "url": "https://www.calcioefinanza.it/2023/10/28/ritorno-a-san-siro-un-inter-roma-da-amarcord-per-lukaku-e-mourinho/",
      "author": "MARCO PALLADINO",
      "imgLink": "https://www.calcioefinanza.it/wp-content/uploads/2023/10/fbl-ita-seriea-roma-ac-milan-scaled.webp"
    },
    {
      "id": "0.2801136424639373",
      "title": "Effetto Champions sul Football Players Exchange: tra top e flop i campioni delle italiane sotto la lente",
      "excerpt": "Le performance dei calciatori delle squadre italiane in campo nella sfide europee hanno influenzato il loro valore alla “Borsa digitale dei calciatori” di CSA. Ecco su chi puntare in vista della quinta giornata di Serie A.",
      "body": "Effetto Champions League sul Football Players Exchange di CSA. Le performance dei calciatori scesi in campo nella prima giornata della massima competizione europea per club hanno influenzato infatti il loro valore, in negativo o in positivo, rispetto al “fixing” precedente./nIl valore di mercato dei giocatori negoziabili sulla “Borsa digitale dei calciatori” non è infatti influenzato dalla legge della domanda e dell’offerta, ma è legata esclusivamente alla performance sul campo e si basa su un indice, elaborato da Wallabies, che utilizza più di 7.000 variabili per ogni giocatore ad ogni match disputato. Nessuna speculazione è dunque possibile, conta solo il rendimento dei calciatori sul rettangolo di gioco./n/nBasta dare uno sguardo al listino del Football Players Exchange, dove al momento sono “quotati” più di 400 giocatori, tra cui quelli delle quattro squadre italiane che partecipano all’edizione 2023/2024 della Champions League: Napoli, Lazio, Inter e Milan./nMa chi sono stati i migliori e i peggiori in termini di rendimento tra i calciatori delle italiane in campo nelle sfide di Champion League di martedì 19 e mercoledì 20 settembre? E su quali conviene puntare (al rialzo o al ribasso) in vista del prossimo turno del campionato di Serie A?/nLo possiamo vedere dalla seguente tabella che mostra la variazione del valore di mercato degli otto campioni selezionati al termine del turno di Champions./n/nDopo la pesante sconfitta per 5-1 nel derby con l’Inter, il Milan non va oltre lo 0-0 nella sfida casalinga di Champions League con il Newcastle del grande ex Sandro Tonali (-1,61% a 50,76 milioni di euro di valore sul Football Players Exchange) anche a causa degli errori sotto porta della stella rossonera Rafael Leao./nL’attaccante portoghese non riesce a incidere ma soprattutto si divora un gol che sembrava fatto sbagliando un colpo di tacco a distanza ravvicinata dopo un’azione personale che aveva portato scompiglio nell’area degli inglesi. E l’algoritmo non perdona. Il suo valore scende dell’1,33% a 77,45 milioni. Si rifarà sabato contro il Verona?/nBene invece Fikayo Tomori, il cui valore è cresciuto dell’1,14% a 40,92 milioni. Assente nel derby per squalifica, il centrale inglese si rivede in Champions e la sua presenza si fa sentire, con anticipi e recuperi come nell’anno dello scudetto./nNel rocambolesco pareggio per 1-1 tra la Lazio di Maurizio Sarri e l’Atletico Madrid, con il clamoroso gol in extremis del portiere biancoceleste Ivan Provedel, non brilla la stella di Ciro Immobile./nIl centravanti della Lazio e della nazionale italiana lotta con grande generosità, ma poi quando si trova tra i piedi la più comoda delle palle gol la calcia debolmente addosso al portiere colchoneros Oblak. Una prestazione che decreta una flessione del 2,66% sulla “Borsa digitale dei calciatori” di CSA. Sabato c’è il Monza, riuscirà Immobile a riscattarsi?/nSalgono invece le quotazioni di Luis Alberto. Il fantasista spagnolo parte sottotono ma si accende nel secondo tempo della sfida con l’Atleti, fino a pennellare l’assist per l’1-1 firmato Provedel. Sul listino il numero 10 biancoceleste guadagna lo 0,5% a 22,28 milioni./nSe il migliore in campo secondo i quotidiani sportivi è stato il capitano Giovanni Di Lorenzo, autore del gol del momentaneo 1-0 nella sfida tra il Napoli e lo Sporting Braga, vinta dagli azzurri per 2-1, sul Football Players Exchange le quotazioni del terzino della nazionale sono invece in calo dello 0,47%. Segno che, secondo l’algoritmo, la prestazione di Di Lorenzo non è stata all’altezza dei suoi standard./nChi invece vede il proprio valore crescere è Piotr Zielinski. Il centrocampista polacco, autore del tiro-cross che propizia l’autorete che fissa il punteggio sul 2-1 per il Napoli, guadagna l’1,14% a 25,76 milioni./nMale invece Frank Anguissa: caracolla con il pallone in zone pericolose del campo e finisce spesso per regalare la sfera agli avversari. Finisce anche col farsi ammonire. Sulla “Borsa digitale dei calciatori” di CSA il suo valore diminuisce del 2,44% a 23,20 milioni./nDomenica in Serie A c’è il Bologna in trasferta: una nuova interessante opportunità sul Football Players Exchange sui calciatori del Napoli./n Il gol che fissa il punteggio sull’1-1 lo segna Lautaro Martinez. Ma non basta un gol così importante per “convincere” l’algoritmo che definisce le valutazioni dei calciatori sul Football Players Exchange. Lautaro esce dal turno di Champions con una flessione dello 0,23% a 64,3 milioni./nChi vede invece crescere in modo importante il proprio valore è Davide Frattesi. Dopo il gol (e le polemiche) nel derby con il Milan, il 23enne centrocampista nerazzurro, al debutto in Champions, offre a Lautaro Martinez la palla del pareggio e vede il suo valore crescere del 2,89% a 22,06 milioni./nIn calo invece le quotazioni di Nicolò Barella. Tanti duelli ma quasi tutti persi. E’ giù di corda e l’algoritmo lo vede. Il suo valore dopo il match di Champions scende dell’1,52% a 56,26 milioni./nDomenica alle 12.30 i nerazzurri vanno in trasferta ad Empoli e il loro valore di mercato è destinato a cambiare di nuovo. Un’altra occasione per negoziare sul Football Players Exchange.",
      "date": "Ven, 22 Set 2023",
      "url": "https://www.calcioefinanza.it/2023/09/22/effetto-champions-sul-football-player-exchange-tra-top-e-flop-i-campioni-delle-italiane-sotto-la-lente/",
      "author": "REDAZIONE",
      "imgLink": "https://www.calcioefinanza.it/wp-content/uploads/2023/09/Champions-League.webp"
    },
    {
      "id": "0.805000262739531",
      "title": "«Quando età fa rima con qualità»: ecco i top bomber over 30 sul Football Players Exchange",
      "excerpt": "I bomber over 30 più quotati sulla piattaforma di CSA: oltre a Kane, nel weekend sfida Immobile-Lukaku e Morata-Moreno. Ecco l’analisi delle top cinque prime punte listate.",
      "body": "Alcuni prediligono muoversi in area di rigore, altri preferiscono spaziare su tutta la zona offensiva. Alcuni pretendono di essere serviti sulla corsa, altri vogliono il pallone sui piedi. Tutti, però, vivono per il gol. Riflettori accesi sui migliori bomber over 30 dei cinque top campionati europei, presenti nel Football Players Exchange, la nuova piattaforma lanciata da CSA. Arrivati a metà del girone di andata dei rispettivi campionati, sono queste cinque le prime punte con quotazione di mercato maggiore: Harry Kane, Romelu Lukaku, Alvaro Morata, Gerard Moreno e Ciro Immobile. Particolarità del weekend in arrivo è che, escluso il giocatore inglese, gli altri quattro giocatori si sfideranno in campo. Infatti, il derby di Roma e il match di Liga Atletico Madrid-Villareal li vedranno protagonisti, pronti a gonfiare la rete avversaria, ad aumentare il loro bottino di gol e, di conseguenza, il loro valore./nQuesto perché, nel Football Players Exchange, il valore di mercato dei giocatori negoziabili sulla “borsa dei calciatori” non è influenzato dalla legge della domanda e dell’offerta, ma è legato esclusivamente alla performance sul campo e si basa su un indice, elaborato da Wallabies, che utilizza più di 7.000 variabili per ogni giocatore ad ogni match disputato. Nessuna speculazione è dunque possibile, conta solo il rendimento dei calciatori sul rettangolo di gioco./nSulla piattaforma, che raccoglie oltre 400 giocatori, ecco i bomber over 30 dei principali club europei. Ma chi saranno quelli che daranno il meglio nel breve termine, vista la carta d’identità? Tra calciatori in forma smagliante, che non sembrano volersi fermare, e giocatori che devono ritrovare fiducia e gol, ecco la top five delle prime punte in Europa./nSabato scorso, nel cielo di Dortmund, si è abbattuta una bufera calcistica che rimarrà nella storia. Borussia Dortmund-Bayern Monaco 1-4, con tripletta di Harry Kane, debuttante nel “Klassiker” di Germania. Il centravanti inglese è il bomber over 30 con valutazione più alta in piattaforma (95,48 milioni), con una variazione di quotazione di +3,30% rispetto all’ultimo match in cui, come detto, si è portato il pallone a casa. Kane ha avuto un impatto devastante in Bundesliga, mettendosi sullo stesso piano dei precedenti Robert Lewandowski e Erling Haaland: in 10 presenze totali, ha collezionato 15 gol e 5 assist. Media di 1.5 gol a partita, con un ambientamento in terra bavarese che difficilmente avrebbe potuto essere migliore. Sabato pomeriggio, ore 15.30, Kane scenderà in campo contro l’Heidenheim, squadra che occupa la tredicesima posizione in campionato: un’altra ghiotta occasione, davanti ai suoi tifosi, per incrementare il proprio score./nDomenica pomeriggio, alle ore 18, la Capitale si paralizzerà per il match più atteso dell’anno: il derby di Roma. Un Lazio-Roma che vale tanto più per le tifoserie che per la classifica, visto che si tratterà “solo” del dodicesimo turno di Serie A./nTra le fila della Lazio ecco Ciro Immobile, il capitano della squadra di Maurizio Sarri ed appena entrato nella storia del club grazie al gol in Champions League contro il Feyenoord. Il classe 1990 ha raggiunto quota 200 gol in maglia biancoceleste, spostando l’attenzione della critica dalle performance poco redditizie di questo inizio di stagione: in 10 presenze in campionato, appena 3 gol e 0 assist. Troppo poco per una prima punta che è stato quattro volte capocannoniere della Serie A. Ecco spiegata la valutazione di 19,19 milioni, rendendolo al contempo appetibile sulla piattaforma grazie anche ai suoi precedenti contro la Roma: sono già 6, infatti, i gol contro i giallorossi nei derby./nProprio la squadra di Jose Mourinho risponderà con Romelu Lukaku, l’uomo del momento dopo il gol in extremis che ha ribaltato il Lecce nell’ultimo match in Serie A. Il belga è il secondo miglior bomber over 30 sul Football Players Exchange, con una valutazione di 42,19 milioni, e ha già segnato alla Lazio nel suo trascorso interista (doppietta il 14 febbraio 2021). In stagione ha già collezionato 6 gol in 9 presenze e vuole bagnare il suo esordio nella stracittadina romana con una rete./nIl “falso nueve” nasce in Spagna con il Barcellona di Guardiola ma i due protagonisti di questa sfida sono veri e propri numeri 9, anche se nessuno dei due lo indossa. Al Wanda Metropolitano l’Atletico Madrid ospita il Villareal, nel posticipo delle 21 di domenica. Per i Colchoneros di Diego Simeone è Alvaro Morata (26,89 milioni) il giocatore in vetrina nell’ultimo periodo: doppietta in Champions League nell’ultima sfida al Celtic e un bottino di 7 gol e 2 assist in campionato. La variazione di valore (+5,30%) evidenzia il momento molto positivo del numero 19, che contro il Villareal ha ricordi dolceamari: nel 2019 siglò la prima doppietta in maglia Atletico ma nel 2022 fu eliminato agli ottavi di Champions League proprio dal “Submarino Amarillo”, quando ancora vestiva la maglia della Juventus./nProprio nel ritorno a Torino, ad aprire le danze, fu Gerard Moreno (21,66 milioni), bandiera del Villareal e arrivato alla tredicesima stagione di militanza nel club della comunità autonoma Valenciana. Il numero 7 ha siglato lo stesso numero di reti di Morata in campionato, con un solo assist in meno, ed è il perno offensivo principale dell’undici di mister Pacheta./n/nQuesti sono i cinque migliori bomber over 30 sulla piattaforma di CSA. Toccherà all’utente giocare come un vero trader sulla “borsa dei calciatori”, puntando sull’attaccante che si pensi possa veder aumentare la propria quotazione o “andando corto” sulla prima punta che si ritenga possa deludere le aspettative./nMa come funziona Football Players Exchange? Per operare nella piattaforma l’utente deve accedere tramite desktop e convertire gli euro o criptovalute nei token CSAT, garantiti dal cambio fisso 1 a 1 e che potrà in qualsiasi momento prelevare dopo averli riconvertiti nuovamente in criptovalute. A quel punto potrà negoziare i calciatori che preferisce, puntando al rialzo o al ribasso delle quotazioni./nCome spiegato anche sul sito di CSA (clicca qui per accedere) i passaggi per iniziare a giocare sono i seguenti:",
      "date": "Ven, 10 Nov 2023",
      "url": "https://www.calcioefinanza.it/2023/11/10/quando-eta-fa-rima-con-qualita-ecco-i-top-bomber-over-30-sul-football-players-exchange/",
      "author": "MARCO PALLADINO",
      "imgLink": "https://www.calcioefinanza.it/wp-content/uploads/2023/11/Top-bomber-over-30-CSA-09.11.23.webp"
    },
    {
      "id": "0.9941862926946541",
      "title": "Da Dortmund a Londra, passando per Firenze: i protagonisti del weekend su Football Players Exchange",
      "excerpt": "In arrivo un fine settimana rovente in Europa, con tre big match d’eccezione: Borussia Dortmund-Bayern Monaco, Fiorentina-Juventus e Tottenham-Chelsea. Ecco su chi puntare alla borsa digitale dei calciatori di CSA.",
      "body": "Weekend di fuoco in arrivo nei maggiori campionati europei e, di conseguenza, sul Football Players Exchange, l’innovativa piattaforma lanciata da CSA che consente di puntare sul valore dei principali calciatori. Tre partite che valgono tanto, in termini di punti e di rivalità tra tifoserie. Si inizia con il cosiddetto “Klassiker”, la sfida infinita tra Borussia Dortmund e Bayern Monaco, prevista per sabato 4 novembre alle ore 18.30, davanti al temutissimo “muro giallo”. Il giorno successivo, domenica 5 novembre, riflettori accessi allo stadio Artemio Franchi di Firenze dove andrà in scena Fiorentina-Juventus (ore 20.45). A chiudere la tre giorni di big match, a Londra, ci sarà la stracittadina fra Tottenham e Chelsea (lunedì 6 novembre, ore 21 ora italiana), due compagini che stanno vivendo momenti totalmente opposti./nTre partite di caratura internazionale che rappresentano un’occasione di sperimentare la “borsa digitale dei calciatori” di CSA puntando sui giocatori delle due squadre che potrebbero avere un ruolo da protagonista sul campo o, al contrario, “andando corti”, come si dice nel gergo della finanza, su quei giocatori che potrebbero non performare al meglio./nDiversamente dai mercati azionari, dove il prezzo è legato alla legge della domanda e dell’offerta e può essere condizionato dall’intervento di eventuali “mani forti”, la valutazione di mercato del singolo calciatore sul Football Players Exchange è infatti esclusivamente legata alla performance sul campo e si basa su un indice, elaborato da Wallabies. Quest’ultimo utilizza più di 7.000 variabili per ogni giocatore ad ogni match disputato, in modo da fornire il valore più accurato possibile garantendo affidabilità e trasparenza agli utenti./nMa quali sono i protagonisti più attesi nei tre big match del weekend? Tra gli oltre 400 giocatori presenti sulla piattaforma, ecco chi potrebbe emergere nelle sfide ad alta quota di sabato, domenica e lunedì./nLa settimana scorsa il Clasico, questa il Klassiker. Il match più atteso e importante dell’ultimo decennio in terra tedesca, in particolare nel finale thrilling dell’ultimo campionato: Bundesliga vinta dai rossi di Bavaria nei minuti di recupero, proprio ai danni dei gialli di Dortmund. Per la sfida di sabato, occhi puntati sul debuttante Harry Kane, top player del Bayern e autore di 14 gol in 13 presenze stagionali. Ad innescarlo ci sarà Leroy Sanè, esterno mancino già a quota 8 gol stagionali e con una quotazione di 34,57 milioni nella borsa di CSA. Il giocatore tedesco ha, inoltre, il maggiore HP (performance storica dal primo dato disponibile) tra le due compagini (60,79%), segno di una crescita esponenziale del numero 10. Sponda Dortmund, menzione d’eccezione per Nico Schlotterbeck, centrale difensivo classe 1999 e giocatore con valutazione più alta del club (52,28 milioni). Per scardinare la difesa bavarese molto dipenderà dalla prestazione Donyell Malen, attaccante olandese già a segno nel precedente dell’aprile scorso e calciatore che più è cresciuto da inizio anno (YTD pari a 36,63%)./n/nDomenica sera ci sarà il tutto esaurito, come ogni anno, allo stadio Artemio Franchi per il match tra Fiorentina e Juventus. Sei sono i punti che dividono le due squadre, con la squadra di Massimiliano Allegri al secondo posto. I padroni di casa sono reduci dalla sconfitta in extremis con la Lazio ma la partita contro la Juve si prepara da sola, risultato di anni e anni di rivalità e di giocatori approdati sotto la Mole. Due di questi sono Dusan Vlahovic (55,6 milioni) e Federico Chiesa (30,09 milioni), amatissimi dal popolo viola e poi rinnegati dopo il trasferimento a Torino: il serbo tornerà al centro dell’attacco bianconero dopo le ultime due panchine, l’italiano lo dovrebbe affiancare per tentare l’assalto alla porta difesa da Pietro Terracciano. La Fiorentina risponde con Nico Gonzalez (29,34 milioni), numero 10 viola già a segno 7 volte in questa stagione e con un convincente YTD pari a 9,83%. Sorpresa del match potrebbe essere Martinez Quarta (10,45 milioni), di ruolo difensore ma con il vizio del gol (tre volte tra Serie A e Conference League)./n/nUn posticipo del lunedì d’eccezione in Premier League. Al Tottenham Hotspur Stadium arrivano i rivali cittadini del Chelsea, a chiudere l’undicesima giornata. Nelle fila degli Spurs James Maddison si candida ad essere uno dei protagonisti del match: l’ex Leicester è la vera sorpresa del Tottenham, in grande crescita da inizio anno (YTD pari a 14,36%) e ha già messo a segno 3 gol e 5 assist. La fase offensiva della capolista dipende molto anche da Heung-min Son, bandiera del club (dal 2015/2016 a Londra) e marcatore nell’ultima partita in Premier (vittoria contro il Crystal Palace per 2-1). Nella rosa di Mauricio Pochettino la carta vincente potrebbe rispondere all’identikit di Raheem Sterling: l’esterno inglese (48,74 milioni) fu autore di quello storico gol nei minuti di recupero contro gli Spurs, annullato dal Var per fuorigioco millimetrico, nella semifinale di Champions League 2018/2019. Allora Sterling vestiva la maglia del Manchester City e in finale ci andò il Tottenham. A chiudere la tabella, Conor Gallagher può essere il jolly che non ti aspetti: dalla sua, l’assist nel derby perso con l’Arsenal di due settimane fa e una titolarità ormai acquisita nel centrocampo dei Blues./n/nEcco che il weekend in arrivo, con i principali protagonisti, è stato delineato. Non resta che accedere alla piattaforma di CSA e provare a giocare come un trader, puntando sui giocatori che si ritiene meglio performeranno in campo o cedendo quelli che si pensi possano deludere le aspettative./nMa come funziona Football Players Exchange? Per operare nella piattaforma l’utente deve convertire gli euro o criptovalute nei token CSAT, garantiti dal cambio fisso 1 a 1 e che potrà in qualsiasi momento prelevare dopo averli riconvertiti nuovamente in criptovalute. A quel punto potrà negoziare i calciatori che preferisce, puntando al rialzo o al ribasso delle quotazioni./nCome spiegato anche sul sito di CSA (clicca qui per accedere) i passaggi per iniziare a giocare sono i seguenti:/n ",
      "date": "Ven, 3 Nov 2023",
      "url": "https://www.calcioefinanza.it/2023/11/03/da-dortmund-a-londra-passando-per-firenze-i-protagonisti-del-weekend-su-football-players-exchange/",
      "author": "MARCO PALLADINO",
      "imgLink": "https://www.calcioefinanza.it/wp-content/uploads/2023/11/FOTO-SITO-EUROPA.webp"
    },
    {
      "id": "0.4468141968744162",
      "title": "L’algoritmo del Football Players Exchange: ecco come si calcola il valore dei calciatori",
      "excerpt": "Per vincere sulla borsa digitale dei calciatori di CSA non serve essere grandi esperti di finanza. E’ più importante saperne di calcio. Ecco perché.",
      "body": "Come viene calcolato il valore di mercato di un calciatore sul Football Players Exchange? Quali sono le variabili che influiscono sul prezzo di mercato dei giocatori quotati sulla borsa digitale dei calciatori?/nSul Football Players Exchange, l’innovativa piattaforma di CSA che consente di puntare al rialzo o al ribasso sulle quotazioni dei principali calciatori, il valore di mercato dei giocatori non è influenzato, come nei mercati finanziari tradizionali, dalla legge della domanda e dell’offerta./nNon è pertanto possibile a eventuali “mani forti” manipolare il valore di mercato di un calciatore impartendo massicci ordini di vendita o di acquisto per spingere al ribasso o al rialzo il prezzo, come invece può succedere in borsa ai titoli delle società quotate./nMa allora che cosa determina il prezzo di un calciatore sul Football Players Exchange? Semplice, il valore di mercato del singolo giocatore sulla borsa digitale dei calciatori di CSA è esclusivamente legato alla performance sul campo del calciatore stesso. Se il rendimento sul campo è elevato la quotazione del calciatore sul Football Players Exchange mostrerà un rialzo. Se invece la performance sportiva non sarà stata all’altezza il prezzo di mercato del calciatore sulla borsa digitale scenderà./nPer giocare con successo sul Football Players Exchange non è pertanto necessario essere grandi esperti di finanza. E’ invece importante avere una buona conoscenza dei calciatori presenti sul listino (al momento ce ne sono oltre 400 dei principali campionati europei), conoscerne lo stato di forma, i punti di forza e debolezza, le potenzialità di miglioramento, sia in un’ottica di lungo periodo, nel caso si voglia puntare sulla crescita di valore di  un potenziale crack, sia nel breve termine, nel caso si decida di puntare sul potenziale apprezzamento (o deprezzamento) del valore nell’arco di una o più partite ufficiali./nAnche per questo sulla piattaforma di CSA sono presenti guide, report e tutorial sulle performance dei calciatori che aiutano, sia l’utente meno esperto sia quello più evoluto, a selezionare al meglio i campioni o potenziali tali su cui fare trading al rialzo o al ribasso./n /nMa quando si parla di valore di mercato influenzato dalle performance sul campo che cosa si intende? Chi ci dice se la prestazione di un calciatore è stato positiva o negativa? I voti dei giornalisti come nel caso delle piattaforme di fantacalcio?/nNiente di tutto questo. La performance dei calciatori presenti sul Football Player Exchange viene infatti misurata in maniera oggettiva in base a un algoritmo, ideato e realizzato da Wallabies, che utilizza più di 7.000 variabili per ogni giocatore ad ogni match disputato, in modo da fornire un dato più accurato possibile garantendo affidabilità e trasparenza agli utenti./nMa su cosa si basa l’indice di Wallabies? Su quali variabili agisce l’algoritmo? Esistono casi in cui la quotazione di mercato non varia? Ecco cosa c’è dietro il valore di un calciatore sul Football Players Exchange di CSA./nL’indice, definito come Wallabies Player Market Value Trend (WPMVT), misura quanto il valore di un giocatore di calcio professionista cambi da un giorno all’altro in base ad una serie di fattori, primo tra tutti le performance del giocatore stesso nelle partite disputate./nIl calcolo dell’indice può essere scomposto in due fasi definite come segue:/nLa prima, il WPFMV, rappresenta l’assegnazione di un valore di base all’indice nel momento della sua creazione, quindi il valore di partenza di quest’ultimo. Si basa su una condizione di “fair market”, determinando così un fair value iniziale tramite la tecnica dei “comparables”: viene, infatti, utilizzato un algoritmo, il Wallabies Player Comparability, che tiene conto delle transazioni storiche di 200 giocatori comparabili per caratteristiche di vario tipo (età, skills, campionato, etc…)./nLa seconda, il WPMVTI, è una evoluzione del valore iniziale attraverso differenti metriche considerate dall’algoritmo, in particolare le performance del giocatore durante le partite ufficiali e le transazioni di compravendita registrate durante il periodo di calcio mercato. Il fine è quello di ottenere una evoluzione del valore di mercato del giocatore di riferimento continuo nel tempo./nPartendo da un valore di mercato puntuale per un calciatore, fornito tramite l’indice WPFMV, l’indice WPMVTI ne calcola il valore attualizzato, in seguito a una variazione dopo ogni partita. Questa variazione, sommata alla valutazione precedente al match, fornisce il nuovo valore dell’indice./nLe variazioni nel valore di mercato di un calciatore sono calcolate sulla base delle sue prestazioni in partite competitive, non amichevoli, appartenenti ai top campionati europei: Serie A (Italia), Ligue 1 (Francia), Premier League (Inghilterra), Liga (Spagna) e Bundesliga (Germania). Le coppe, nazionali ed europee, sono inserite nel basket di incontri che impattano sulla quotazione./nPer quanto concerne i requisiti per essere presenti in piattaforma, i calciatori devono possedere delle caratteristiche precise. Ecco l’identikit del giocatore del Football Players Exchange:/nA titolo esemplificativo, ecco alcuni esempi di calciatori presenti in piattaforma:/n/nEsistono delle casistiche in cui una variazione dell’indice non dipende dall’algoritmo di Machine Learning, bensì da eventi speciali. Può accadere che il valore di un giocatore rimanga costante, se sussiste una di queste tre condizioni:/nInoltre, in caso di assenza prolungata del calciatore (infortunio, squalifica, vicende extra-campo, …), l’indice non registrerà alcuna variazione per i primi 45 giorni. Dal giorno 46 in poi, l’indice subirà una variazione a ribasso pari allo 0,75% ad ogni partita non disputata dal giocatore in esame. Una casistica di recente attualità con le inchieste di Paul Pogba, Nicolò Fagioli e Sandro Tonali./nEcco cosa c’è alla base dell’indice di Wallabies, colui che regola tutte le quotazioni del Football Players Exchange. Non resta che iscriversi in piattaforma, creare il proprio wallet e iniziare a giocare come un vero trader sulla borsa digitale dei calciatori di CSA./nMa come funziona Football Players Exchange? Per operare nella piattaforma l’utente deve accedere tramite desktop e convertire gli euro o criptovalute nei token CSAT, garantiti dal cambio fisso 1 a 1 e che potrà in qualsiasi momento prelevare dopo averli riconvertiti nuovamente in criptovalute. A quel punto potrà negoziare i calciatori che preferisce, puntando al rialzo o al ribasso delle quotazioni./nCome spiegato anche sul sito di CSA (clicca qui per accedere) i passaggi per iniziare a giocare sono i seguenti:/n /n ",
      "date": "Ven, 17 Nov 2023",
      "url": "https://www.calcioefinanza.it/2023/11/17/lalgoritmo-del-football-players-exchange-ecco-come-si-calcola-il-valore-dei-calciatori/",
      "author": "MARCO PALLADINO",
      "imgLink": "https://www.calcioefinanza.it/wp-content/uploads/2023/11/Copertina-algoritmo-Football-Players-Exchange-CSA-16.11.2023.webp"
    },
    {
      "id": "0.6531611940286463",
      "title": "La Spagna si ferma: è ora del Clásico, ecco i protagonisti sul Football Players Exchange",
      "excerpt": "Sabato pomeriggio torna la sfida infinita tra blaugrana e blancos, per un Clásico che promette spettacolo. Ecco su chi puntare tra Barcellona e Real sulla piattaforma di CSA.",
      "body": "È tempo del big match più atteso in terra iberica: i catalani del Barcellona ospitano i madrileni del Real, per il primo Clásico della stagione 2023/24. Per anni è stato il palcoscenico di Lionel Messi e Cristiano Ronaldo, oggi i giocatori più forti del mondo sono in altre squadre ma il talento sicuro non manca. In Liga, il Madrid è capolista ma il Barça lo insegue a una sola lunghezza di distanza, aggiungendo ancora più pepe (se ce ne fosse bisogno) alla sfida di questo weekend./nUna partita importante anche sul Football Players Exchange, l’innovativa piattaforma lanciata da CSA che consente di puntare sul valore dei principali calciatori. Sfida prevista per sabato 28 ottobre alle ore 16.15, allo stadio Olimpico di Barcellona. Una partita di caratura internazionale che rappresenta un’occasione di sperimentare la “borsa digitale dei calciatori” di CSA puntando sui giocatori delle due squadre che potrebbero avere un ruolo da protagonista sul campo o, al contrario, “andando corti”, come si dice nel gergo della finanza, su quei giocatori che potrebbero non performare al meglio./nDiversamente dai mercati azionari, dove il prezzo è legato alla legge della domanda e dell’offerta e può essere condizionato dall’intervento di eventuali “mani forti”, la valutazione di mercato del singolo calciatore sul Football Players Exchange è infatti esclusivamente legata alla performance sul campo e si basa su un indice. Quest’ultimo, elaborato da Wallabies, utilizza più di 7.000 variabili per ogni giocatore ad ogni match disputato, in modo da fornire il valore più accurato possibile garantendo affidabilità e trasparenza agli utenti./nPotrebbe dunque accadere che, a fronte di una buona prestazione individuale, il valore di un calciatore della squadra che eventualmente dovesse uscire sconfitta dal match possa aumentare, mentre, a fronte di una performance sul campo opaca, è altrettanto possibile che il valore di un giocatore in campo con la squadra che dovesse uscire vincitrice dalla sfida possa diminuire./nFra gli oltre 400 giocatori presenti in piattaforma, Robert Lewandoski e Jude Bellingham sono le stelle dei rispettivi club ma la loro presenza è in dubbio verso il Clásico, entrambi per problemi fisici. Ecco che il focus si sposta su chi, sicuramente, sarà in campo sabato pomeriggio./nNei blaugrana, fari accesi su Gavi, erede in campo del suo attuale allenatore Xavi e simbolo della Masia. Il centrocampista classe 2004, squalificato nel turno di Champions League, ha avuto un rendimento esponenziale da inizio anno (+37,87%) e ha già segnato contro i Blancos nella Supercoppa spagnola dello scorso anno. Il portoghese Joao Felix, che arriva proprio da Madrid ma sponda Atletico, è già a quota 9 gol in stagione e punta a guidare l’attacco del Barcellona. Al suo fianco dovrebbe esserci Ferran Torres, marcatore nella gara vinta in Champions League con lo Shakhtar Donetsk e autore di un gol memorabile contro i rivali del Madrid, durante un’amichevole nella tournee estiva 2023: sombrero su Thibaut Courtois e palla depositata al volo in rete, iscrivendosi nella lista dei gol memorabili del Clásico./nLato Madrid, agli ordini di mister Carlo Ancelotti, è Vinicius Junior il più pericoloso e una costante spina nel fianco per le difese avversarie: l’attaccante brasiliano ha una valutazione di 163,72 milioni e un YTD pari a 12,01%, per un vero e proprio cultore del dribbling. Il suo connazionale Rodrigo è in un periodo positivo, ha segnato nell’ultima vittoriosa trasferta di Champions League a Istanbul e la quotazione di 37,38 milioni lo rende appetibile per il match. Chiude la tabella Federico Valverde: il numero 15 dei Blancos è un fedelissimo del Real (alla sesta stagione a Madrid) ed è stato l’MVP del match dell’anno scorso, dove ha segnato anche una rete nel 3-1 inflitto ai blaugrana al Santiago Bernabeu./nIl Clásico non è mai una partita banale e la sfida di sabato non sarà da meno. Non resta che accedere alla piattaforma di CSA e provare a giocare come un trader, puntando sui giocatori che si ritiene meglio performeranno in campo o cedendo quelli che si pensi possano deludere le aspettative./nMa come funziona Football Players Exchange? Per operare nella piattaforma l’utente deve convertire gli euro o criptovalute nei token CSAT, garantiti dal cambio fisso 1 a 1 e che potrà in qualsiasi momento prelevare dopo averli riconvertiti nuovamente in criptovalute. A quel punto potrà negoziare i calciatori che preferisce, puntando al rialzo o al ribasso delle quotazioni./nCome spiegato anche sul sito di CSA (clicca qui per accedere) i passaggi per iniziare a giocare sono i seguenti:",
      "date": "Ven, 27 Ott 2023",
      "url": "https://www.calcioefinanza.it/2023/10/27/la-spagna-si-ferma-e-ora-del-clasico-ecco-i-protagonisti-sul-football-players-exchange/",
      "author": "MARCO PALLADINO",
      "imgLink": "https://www.calcioefinanza.it/wp-content/uploads/2023/10/fbl-friendly-fc-barcelona-real-madrid-scaled.webp"
    },
    {
      "id": "0.891520680116349",
      "title": "La guida del Football Players Exchange: gioca con la borsa dei calciatori in soli cinque step",
      "excerpt": "Cinque passaggi rapidi e intuitivi permettono di giocare proprio come un vero trader, sulla piattaforma lanciata da CSA. Ecco, nel dettaglio, cosa fare.",
      "body": "Giocare come un trader, unendo l’attitudine finanziaria alla grande passione per il calcio. La borsa dei calciatori di CSA permette di cimentarsi in un vero e proprio marketplace, dove non sono i titoli a essere acquistati/ceduti bensì i giocatori dei maggiori campionati europei. Sul Football Players Exchange, l’innovativa piattaforma lanciata da CSA, il valore di mercato dei calciatori non è influenzato, come nei mercati finanziari tradizionali, dalla legge della domanda e dell’offerta./nOgni quotazione, infatti, si basa su un indice, elaborato da Wallabies, che utilizza più di 7.000 variabili per ogni giocatore ad ogni match disputato, in modo da garantire massima precisione e trasparenza./nMa come funziona il Football Players Exchange? Per operare nella piattaforma l’utente deve accedere tramite desktop e convertire gli euro o criptovalute nei token CSAT, garantiti dal cambio fisso 1 a 1 e che potrà in qualsiasi momento prelevare dopo averli riconvertiti nuovamente in criptovalute. A quel punto potrà negoziare i calciatori che preferisce, puntando al rialzo o al ribasso delle quotazioni./nCome spiegato anche sul sito di CSA (clicca qui per accedere), ecco i cinque passaggi per iniziare a giocare in piattaforma, analizzati nel dettaglio./nIl primo passaggio, per entrare a far parte del Football Players Exchange, è la registrazione al sito. Per la fase di Login i dati richiesti riguardano le classiche informazioni che contraddistinguono un utente: nome, cognome, mail e password. Una volta accettate i termini e le condizioni, ecco che si è iscritti alla piattaforma./n/nPer completare il proprio profilo, al fine di sbloccare tutte le funzionalità del Football Players Exchange, occorre inserire alcune informazioni sulla propria residenza. Segue la connessione e la verifica del wallet, precedentemente creato grazie a MetaMask. Per qualsiasi dubbio è sufficiente visitare la pagina “Come creare il tuo wallet”, dove si viene guidati passo dopo passo. Ultimo passaggio è completare la verifica documentale (KYC): si completa così la registrazione in piattaforma./nSi passa, di seguito, ad effettuare il primo acquisto dei token, i CSAT. Si tratta di utility token che danno la possibilità di usufruire di servizi esclusivi come l’accesso all’area contenuti (con analisi e webinar dettagliati creati da esperti del settore sport, finanza e blockchain) e all’area news (notizie aggiornate in tempo reale fornite da Calcio e Finanza), oltre che garantire l’accesso alla piattaforma e ad eventi di networking esclusivi./n/nI CSAT hanno il valore di 1€ e rimarrà fisso nel tempo, evitando qualsiasi tipo di fluttuazione nel loro valore. Questi token possono essere acquisiti o tramite bonifico all’IBAN di CSA, indicato in pagina, o attraverso criptovalute, di cui sono ammesse i MATIC, USDC e USDT./nOra che si hanno a disposizione i CSAT, nel wallet, è arrivato il momento di effettuare la conversione in CSAC. I CSAC rappresentano dei gettoni virtuali che possono essere utilizzati, esclusivamente all’interno del Football Players Exchange, per negoziare il valore di mercato dei calciatori. Per ottenere i CSAC è sufficiente accedere all’area marketplace, in particolare nella sezione Swap CSAC/CSAT./n/nPer avere l’accesso all’area contenuti, e all’area news, è necessario avere a disposizione almeno 1 CSAT: perciò, viene richiesto di non convertire l’intero ammontare di CSAT in CSAC, altrimenti le aree contenuti e news verranno bloccate. Per sbloccarle è sufficiente riconvertire 1 CSAC in CSAT nella medesima schermata./nCompletate le procedure di acquisto token, si entra nel vivo della piattaforma e si è pronti ad essere attivi nelle negoziazioni. È necessario recarsi nella sezione calciatori e selezionare un giocatore dalla lista, ricercando nella barra il suo nome o ticker. I Ticker sono simboli identificativi del calciatore composti dalle prime 3 lettere del nome sulla divisa e il numero di maglia. Ecco, a titolo esemplificativo, la pagina di trading di Jude Bellingham (BEL05), il migliore per rendimento da inizio anno in Liga./n/nIn questa sezione si ha la possibilità di puntare a rialzo (BUY) o a ribasso (SELL) sul valore di mercato del calciatore, ricordando che la quantità minima di CSAC negoziabili è pari a 10. Infatti, si possono acquistare i calciatori indipendentemente dalla quotazione e si è così esposti alle variazioni di mercato./nEcco una transazione esemplificativa, prendendo spunto dal best case di Bellingham. Se un utente avesse acquistato il talento del Real Madrid, spendendo 100 CSAC a gennaio 2023, avrebbe guadagnato o perso? E quanto in particolare? Il valore YTD (Year to Date, ossia la variazione da inizio anno) di Bellingham è la risposta a questo quesito: +72,26% di aumento di valore, e conseguentemente, di guadagno dell’utente che si attesterebbe a 72,26 CSAC, se la posizione fosse chiusa oggi./nInfine, la negoziazione termina quando si decide di chiudere la posizione: verranno, così, riaccreditati i CSAC e saranno disponibili per compiere ulteriori operazioni./nUltimata la puntata, sarà possibile riconvertire i CSAC in CSAT e metterli in vendita nel mercato secondario.  Sarà, così, possibile inserire un ordine di vendita dei propri CSAT nel mercato P2P e attendere che un altro utente li acquisti./n/nInfine, non rimane altro da fare che incassare le criptovalute, ottenute dalla vendita. Attualmente è possibile vendere i propri CSAT nel mercato P2P solamente in cambio di USDC. Il quantitativo minimo di CSAT che si possono mettere in vendita è pari a 5 CSAT. Verrà applicato un 2% di fees al completamento della vendita dei CSAT./nL’intera esperienza, all’interno della piattaforma, è stata delineata e declinata in questi cinque step. Non resta che provare a giocare come un vero trader sul Football Players Exchange di CSA. Ready, set, go.",
      "date": "Gio, 7 Dic 2023",
      "url": "https://www.calcioefinanza.it/2023/12/07/la-guida-del-football-players-exchange-gioca-in-cinque-step/",
      "author": "MARCO PALLADINO",
      "imgLink": "https://www.calcioefinanza.it/wp-content/uploads/2023/12/Copertina-guida-Football-Players-Exchange.png"
    },
    {
      "id": "0.5383001085582473",
      "title": "UCL sulla borsa dei calciatori: ecco quanto vale chi stacca il pass per gli ottavi",
      "excerpt": "Le top 16 della massima competizione europea nel Football Players Exchange. Ecco i migliori e i peggiori, tra squadre e giocatori, sulla piattaforma di CSA.",
      "body": "Lunedì 18 dicembre, a Nyon, si conosceranno gli accoppiamenti degli ottavi di finale di UEFA Champions League. La massima competizione europea è arrivata al termine della fase a gironi e la metà delle squadre ha dovuto abbandonare il sogno di alzare la coppa più ambita nel continente./nLa UEFA Champions League si gioca anche sul Football Players Exchange, l’innovativa piattaforma di CSA in cui è possibile puntare al rialzo o al ribasso su circa 400 giocatori presenti. Nella borsa dei calciatori si può negoziare sui migliori atleti dei top 5 campionati europei: Serie A, La Liga, Premier League, Ligue1 e Bundesliga. Ecco che, tra i 16 club qualificati agli ottavi, non sono presenti i giocatori di Psv, Copenaghen e Porto./nDiversamente dai mercati azionari, dove il prezzo è legato alla legge della domanda e dell’offerta e può essere condizionato dall’intervento di eventuali “mani forti”, la valutazione di mercato del singolo calciatore sul Football Players Exchange è esclusivamente legata alla performance sul campo e si basa su un indice. Elaborato da Wallabies, esso utilizza più di 7.000 variabili per ogni giocatore ad ogni match disputato, in modo da fornire il valore più accurato possibile garantendo affidabilità e trasparenza agli utenti./nMa quali sono le squadre che hanno over performato e, dunque, si meritano il passaggio agli ottavi? Quali, invece, hanno raggiunto il risultato ma i calciatori migliori hanno reso al di sotto delle aspettative? Ecco l’analisi della stagione, finora, delle top 16 della UEFA Champions League 2023/24./nNella borsa dei calciatori, sono 19 i club che hanno partecipato ai gironi di UEFA Champions League, con 167 giocatori su cui è possibile puntare, e 13 le squadre qualificate agli ottavi. Degli otto gironi, è stato il girone F quello con più squadre presenti nel Football Players Exchange, con Milan, Borussia Dortmund, PSG e Newcastle che si sono date battaglia fino all’ultima giornata. Il girone H, al contrario, ha visto il Barcellona come unico club iscritto alla piattaforma. Per quanto concerne la portata economica del torneo, il valore complessivo, da inizio anno, è aumentato dell’1,46%, arrivando a superare quota 6 miliardi./nHa vinto meritatamente il girone D davanti alla più attrezzata Inter, finalista della scorsa edizione. Ecco spiegato il motivo del primato della Real Sociedad, club rivelazione della UEFA Champions League e squadra che più ha over performato da inizio stagione. Un eloquente rendimento stagionale dell’8%, a pari merito con un’altra squadra spagnola, di ben altro calibro./nIl Real Madrid, infatti, ha registrato la stessa crescita della squadra basca, grazie soprattutto ad un girone europeo chiuso a punteggio pieno, con 6 vittorie su 6. All’ultimo gradino del podio il Bayern Monaco, con un incremento percentuale del 7%, grazie alle prestazioni convincenti in Bundesliga e UEFA Champions League./nTra chi, invece, ha visto perdere valore ai propri giocatori c’è la Lazio, squadra che più ha under performato da agosto scorso. Una svalutazione media del 14% che non lascia dubbi, anche se una precisazione va fatta: le rivedibili prestazioni in Serie A hanno, di fatto, annullato il positivo cammino in UEFA Champions League. Poco meglio ha fatto il Napoli, con una performance stagionale negativa del 6%. Le difficoltà riscontrate in ambito nazionale, culminate con l’esonero di Rudi Garcia, hanno provocato una diminuzione del valore della rosa./nSegue la squadra partenopea il Paris Saint Germain, squadra che all’ultimo è riuscita a strappare un pass per gli ottavi di finale. Il cosiddetto “girone della morte”, concluso al secondo posto, ha visto gli uomini di Luis Enrique incappare in brutte serate, come le sconfitte con Newcastle e Milan, che hanno provocato una svalutazione della rosa complessiva del 6%./n/nUn incremento di valore del 42%, arrivando ad essere il più costoso in piattaforma (199,64 milioni). L’identikit risponde al nome di Jude Bellingham (BEL05), il Golden Boy 2023 del Real Madrid che si sta imponendo nella squadra più vincente della storia. In Champions 4 gol in 5 apparizioni, bottino impressionante per un centrocampista./nIl secondo per migliore performance stagionale è Leroy Sane (SAN10), con una valutazione cresciuta del 34% e che si attesta a 35,87 milioni. Il numero 10 del club bavarese sta vivendo la stagione della consacrazione, avendo siglato già 9 gol e 8 assist tra Bundesliga e UEFA Champions League./nTerzo miglior performer è Bukayo Saka (SAK07), quotato 114,5 milioni e in crescita del 29% da inizio stagione. Il giocatore dell’Arsenal ha portato già 3 gol e 4 assist nella massima competizione europea, consentendo all’Arsenal di vincere in scioltezza il proprio girone./n/nTra i worst performer, invece, il podio è così composto: Ciro Immobile (IMM17) sul gradino più alto, con ai lati Sebastien Haller (HAL09) e Zambo Anguissa (ANG99). Tra tutti i calciatori che hanno fatto almeno una presenza in UEFA Champions League, il capitano della Lazio è stato il peggiore dell’intera competizione, riscontrando una svalutazione del 31%. Poca continuità fisica e tecnica, con molti match iniziati dalla panchina, hanno portato la quotazione dell’attaccante italiano a 17,62 milioni./nAl secondo posto, in questa speciale classifica, si posiziona il bomber del Dortmund, scalzato dalla titolarità dal compagno Niclas Füllkrug. L’attaccante francese ha collezionato appena due presenze in Europa e lo scarso minutaggio ha provocato un decremento di valore pari al 15%./nInfine, il centrocampista del Napoli, colonna portante dello scacchiere tattico di mister Spalletti e, invece, in grossa difficoltà quest’anno: il gol al Real Madrid è stato un’eccezione, per un giocatore che ha perso il 12% del suo valore e che deve tornare ai propri standard di prestazioni./n/nQuesti i promossi e bocciati, finora, di questa edizione della UEFA Champions League. Il Football Players Exchange ha emesso i propri verdetti, in attesa della fase a eliminazione diretta. Non resta che accedere alla piattaforma di CSA, iscriversi e iniziare a giocare come un vero trader sulla borsa dei calciatori./nMa come funziona Football Players Exchange? Per operare nella piattaforma l’utente deve accedere tramite desktop e convertire gli euro o criptovalute nei token CSAT, garantiti dal cambio fisso 1 a 1 e che potrà in qualsiasi momento prelevare dopo averli riconvertiti nuovamente in criptovalute. A quel punto potrà negoziare i calciatori che preferisce, puntando al rialzo o al ribasso delle quotazioni./nCome spiegato anche sul sito di CSA (clicca qui per accedere) i passaggi per iniziare a giocare sono i seguenti:/nPer un approfondimento ancora più dettagliato, clicca qui per scoprire di più sui passaggi da compiere per giocare.",
      "date": "Ven, 15 Dic 2023",
      "url": "https://www.calcioefinanza.it/2023/12/15/champions-league-quanto-valgono-squadre-ottavi-borsa-csa/",
      "author": "MARCO PALLADINO",
      "imgLink": "https://www.calcioefinanza.it/wp-content/uploads/2023/12/copertina-sito-ottavi-champions-3.webp"
    },
    {
      "id": "0.7853644464761763",
      "title": "Bundesliga al top, Serie A rimandata: il punto sui campionati della borsa dei calciatori",
      "excerpt": "Con l’ultima giornata di sfide alle spalle i campionati europei hanno archiviato il primo terzo di stagione. Ma qual è il verdetto del Football Players Exchange? Ecco come sono andate le top 5 leghe in Europa.",
      "body": "La prima parte della stagione calcistica 2023/24 è ormai alle spalle, con un terzo delle giornate mandate in archivio. Le classifiche dei campionati si stanno delineando sempre più così come i verdetti delle coppe europee, arrivate alle battute finali della fase a gironi. È, dunque, già tempo di tirare le somme, capire quali siano stati i top e i flop, chi sta raggiungendo i propri obiettivi e chi, invece, deve invertire la rotta./nStesso discorso vale per il Football Players Exchange, piattaforma lanciata da CSA su cui è possibile giocare come un trader su centinaia di calciatori dei maggiori campionati europei.  Si può, infatti, puntare sui giocatori che potrebbero avere un ruolo da protagonista sul campo o, al contrario, “andare corti”, come si dice nel gergo della finanza, su quei giocatori che potrebbero non performare al meglio./nDiversamente dai mercati azionari, dove il prezzo è legato alla legge della domanda e dell’offerta e può essere condizionato dall’intervento di eventuali “mani forti”, la valutazione di mercato del singolo calciatore sul Football Players Exchange è infatti esclusivamente legata alla performance sul campo e si basa su un indice. Quest’ultimo, elaborato da Wallabies, utilizza più di 7.000 variabili per ogni giocatore ad ogni match disputato, in modo da fornire il valore più accurato possibile garantendo affidabilità e trasparenza agli utenti./nLa borsa digitale dei calciatori ha guadagnato o ha perso? Ecco come è andata nel suo complesso, puntando la lente d’ingrandimento sui rispettivi cinque campionati, che la contraddistinguono: Serie A, Premier League, Bundesliga, LaLiga e Ligue 1. Per l’analisi è stata considerata la valutazione dei calciatori prima dell’inizio della stagione (17 agosto 2023) e paragonata a quella successiva all’ultimo turno di campionato (27 novembre 2023)./nDopotutto la Germania è, da sempre, considerata la regina dell’economia europea. Nella borsa dei calciatori non è da meno. Nel Football Players Exchange sono 47 i giocatori rappresentati, con una folta rappresentanza di Bayern Monaco e Borussia Dortmund. Il campionato tedesco è quello che è andato meglio, con un +3,67% che porta la valutazione complessiva della Bundesliga a circa 1,35 miliardi./nIl migliore come rendimento stagionale è Leroy Sane (SAN10), numero 10 del Bayern Monaco, con un aumento di valutazione del +36,28%. Completano il podio dei top performer Florian Wirtz (WIR10) e Ezequiel Palacios (PAL25), centrocampisti militanti nel sorprendente Bayer Leverkusen di Xabi Alonso. Il flop è una vecchia conoscenza della Serie A, ex Sampdoria e Roma: Patrick Schick (SCH14) ha deluso le aspettative e la sua quotazione è scesa in maniera inequivocabile (-17,60%)./nIl campionato spagnolo può sorridere, forte di una valutazione complessiva di 1,87 miliardi e in positivo di 3,66%. LaLiga può vantare su 56 calciatori nella borsa dei calciatori, con i giocatori di Real Madrid e Barcellona come driver della crescita del valore./nIl migliore per distacco è Jude Bellingham (BEL05), acquisto top dei Blancos, con una valutazione in aumento del 37.14%: l’inglese è il più quotato in piattaforma, con un valore pari a 192,50 milioni. Chi invece ha avuto un’involuzione è Nabil Fekir (FEK08), talento imploso al Betis Siviglia, che si è svalutato in maniera evidente (-22,34%)./nÈ il campionato di maggior valore, circa 3,92 miliardi, ma si è leggermente svalutato, in questo primo trimestre di stagione. La Premier League, forte dei suoi 110 giocatori in piattaforma, riscontra una quotazione in calo del -2,24%./nIl top performer, con una performance stagionale del +28,35%, è Anthony Gordon (GOR10): il fantasista del Newcastle è l’uomo in più della squadra allenata da Eddie Howe, grazie a gol e assist a profusione. Rodrigo Bentancur (BEN30) è il peggiore con una quotazione in picchiata (-24,61%). L’ex Juventus, però, non ha perso valore causa prestazioni non all’altezza. L’uruguayano, infatti, ha subito la rottura dei legamenti della caviglia, il 12 febbraio scorso, e ha subito una pesante ricaduta, con un ritorno previsto per febbraio/marzo 2024./nIl campionato italiano è reduce dal big match Juventus-Inter, lo scontro tra le prime due della classe. Una partita finita in pareggio, poche emozioni e uno spettacolo non all’altezza del palcoscenico. Ecco che la svalutazione di -2,80% della Serie A va di pari passo: i 100 calciatori nel campionato, nel suo complesso, valgono circa 2,19 miliardi ma in leggero calo rispetto ai nastri di partenza della stagione./nIl migliore come crescita di rendimento non è né Lautaro, né Osimhen, né Leao, come i più potrebbero pensare. Per l’indice di Wallabies il top performer è Ederson Jose dos Santos Lourenco da Silva, conosciuto come Ederson (EDE13): il centrocampista dell’Atalanta ha visto il suo valore partire da 18 milioni e arrivare, ad oggi, a 21,6, con un aumento del 19,83%. Chi, invece, non ha rispettato gli standard della passata stagione è Ciro Immobile (IMM17), svalutatosi del 29,18% e arrivato ad una valutazione di circa 18 milioni./nNiente da fare per il campionato francese che, con una valutazione di 1,11 miliardi (-2,88% rispetto ad agosto), si aggiudica la maglia nera di questa classifica. La Ligue 1 può contare, in piattaforma, su 48 calciatori, di cui ben 12 del Paris Saint Germain./nE proprio del club parigino sono sia il migliore che il peggiore, per quanto riguarda il rendimento da inizio stagione. Kylian Mbappé (MBA07) si conferma il top player del campionato e arriva a toccare una quotazione di 160 milioni, rivalutandosi con un +14,45%. Il suo compagno Presnel Kimpembe (KIM03) chiude la classifica, con una svalutazione del 21,54%: il centrale difensivo paga, come Bentancur, un infortunio grave al tendine d’Achille nel febbraio scorso ed è in procinto di rientrare in squadra./nMa, dunque, la borsa digitale dei calciatori ha guadagnato o ha perso? Il bilancio finale vede una leggera svalutazione (-0,68%), simbolo di come il sistema sia stabile e di come, nel complesso, le rispettive variazioni si annullino. La piattaforma, ad oggi, porta con sé una valutazione complessiva di 10,46 miliardi, grazie ai 361 giocatori che la compongono./nMa come funziona Football Players Exchange? Per operare nella piattaforma l’utente deve accedere tramite desktop e convertire gli euro o criptovalute nei token CSAT, garantiti dal cambio fisso 1 a 1 e che potrà in qualsiasi momento prelevare dopo averli riconvertiti nuovamente in criptovalute. A quel punto potrà negoziare i calciatori che preferisce, puntando al rialzo o al ribasso delle quotazioni./nCome spiegato anche sul sito di CSA (clicca qui per accedere) i passaggi per iniziare a giocare sono i seguenti:/n ",
      "date": "Ven, 1 Dic 2023",
      "url": "https://www.calcioefinanza.it/2023/12/01/il-punto-sui-campionati-della-borsa-dei-calciatori/",
      "author": "MARCO PALLADINO",
      "imgLink": "https://www.calcioefinanza.it/wp-content/uploads/2023/11/Copertina-SITO-G15.webp"
    },
    {
      "id": "0.7921080361799397",
      "title": "Il Derby d’Italia alla borsa dei calciatori: da Chiesa a Lautaro, ecco su chi puntare",
      "excerpt": "Il Derby d’Italia sul Football Players Exchange, la piattaforma lanciata da CSA che consente di negoziare il valore dei principali calciatori. Ecco i giocatori di Juventus e Inter su cui poter puntare.",
      "body": "Un mach senza tempo, dal sapore storico, che vale la testa della classifica. La tredicesima giornata di Serie A vede i riflettori puntati sull’attesissimo match Juventus-Inter. È tempo, dunque, di Derby d’Italia, definizione data nel 1967 da Gianni Brera e che tuttora descrive perfettamente l’importanza del match. La grande classica del calcio italiano monopolizzerà anche il Football Players Exchange, l’innovativa piattaforma lanciata da CSA che consente di puntare sul valore di mercato di oltre 400 giocatori, tra cui anche un nutrito numero di calciatori di Juventus e Inter./nLe due squadre, con l’Inter capolista a +2 sulla compagine bianconera, si affronteranno domenica 26 novembre all’Allianz Stadium (fischio d’inizio alle 20.45). Un match che non rappresenta solo il big match del weekend, fra due dei club più vincenti nel nostro Paese, ma anche un’importante occasione di giocare con la “borsa dei calciatori” di CSA. Si potrà scegliere se puntare sui giocatori delle due squadre che potrebbero avere un ruolo da protagonista sul campo o, al contrario, “andare corti”, come si dice nel gergo della finanza, su quei calciatori che potrebbero non performare al meglio./nDiversamente dai mercati azionari, dove il prezzo è legato alla legge della domanda e dell’offerta e può essere condizionato dall’intervento di eventuali “mani forti”, la valutazione di mercato del singolo calciatore sul Football Players Exchange è infatti esclusivamente legata alla prestazione sul campo. Quest’ultima si basa su un indice, elaborato da Wallabies, che utilizza più di 7.000 variabili per ogni giocatore ad ogni match disputato, in modo da fornire il valore più accurato possibile garantendo affidabilità e trasparenza agli utenti./nMa su quali giocatori di Juventus e Inter si può negoziare sul Football Players Exchange? Ecco l’analisi delle due squadre in campo domenica a Torino, focalizzandosi sul rendimento di ciascun calciatore in ordine decrescente (colonna in giallo nelle tabelle). Il valore di riferimento è il cosiddetto Year To Date (YTD), ossia la variazione annuale della quotazione di mercato calcolata dal 1° gennaio./nTra i bianconeri sono 8 i giocatori disponibili, contando l’assenza di Nicolò Fagioli per la vicenda scommesse. I riflettori sono puntati su Federico Chiesa (29,72 milioni), l’uomo in più nella recente qualificazione dell’Italia a Euro2024. Il numero 7 agirà da seconda punta, è in un periodo di forma smagliante e vuole tornare a segnare in maglia bianconera, dopo l’ultimo gol contro il Sassuolo risalente al 23 settembre scorso. La doppietta in Nazionale ha ricaricato le batterie, lo scontro diretto di domenica non può non essere l’occasione di tornare protagonista./nAdrien Rabiot (19,63 milioni) tornerà dalla squalifica ed è il giocatore che più si è rivalutato da inizio anno, con un YTD pari a 16,08%. 8 clean sheet su 13 partite per la squadra di Massimiliano Allegri non sono un caso: buona parte del merito risponde al nome di Gleison Bremer (38,37 milioni), centrale brasiliano acquistato in un duello di calciomercato proprio con l’Inter, nell’estate del 2022, e di sicuro affidamento. Il numero 3, oltre che a difendere la porta, ha un buon feeling con il gol, come si è visto nell’ultima gara della Juventus in Serie A contro il Cagliari./n/nAnche tra le fila dei nerazzurri sono 8 i giocatori disponibili, contando le assenze per infortunio di Alessandro Bastoni e Benjamin Pavard. L’uomo del momento, e della stagione interista, è senza dubbio Lautaro Martinez (64,70 milioni). Il capitano argentino è il giocatore che più è cresciuto da inizio anno, con un YTD pari a 16,44%. 14 gol e 2 assist, in 16 presenze stagionali: questo il biglietto da visita con cui il “Toro” si presenta al Derby d’Italia./nIl centrocampo di mister Simone Inzaghi verte su due pilastri: Hakan Calhanoglu (37,44 milioni) e Nicolò Barella (53,79 milioni). Il turco è il rigorista designato della squadra nerazzurra, nonché l’incaricato di ogni calcio piazzato, e ha già messo a segno 6 reti in questa stagione. Inoltre, è il giocatore che più è cresciuto rispetto all’ultima apparizione (Var % pari a 1,57%). D’altro canto, il numero 23 non è ai suoi massimi livelli e il suo YTD lo dimostra (-20,79%). Chissà che proprio un big match del genere possa riportarlo alla ribalta, come nel maggio 2022 quando segnò un gol memorabile contro la Juventus in finale di Coppa Italia./n/nNel momento in cui la palla inizierà a rotolare all’Allianz Stadium e l’indice di performance dei calciatori comincerà ad essere alimentato dai dati processati da Wallabies, non sarà più possibile effettuare negoziazioni. E sarà così per tutta la durata della gara. Al fischio finale saranno poi calcolati i nuovi valori, che terranno conto delle prestazioni dei singoli nel big match e che saranno disponibili sulla piattaforma nelle ore successive. Solo allora si capirà se la negoziazione effettuata sarà stata vincente./nMa come funziona Football Players Exchange? Per operare nella piattaforma l’utente deve accedere tramite desktop e convertire gli euro o criptovalute nei token CSAT, garantiti dal cambio fisso 1 a 1 e che potrà in qualsiasi momento prelevare dopo averli riconvertiti nuovamente in criptovalute. A quel punto potrà negoziare i calciatori che preferisce, puntando al rialzo o al ribasso delle quotazioni./nCome spiegato anche sul sito di CSA (clicca qui per accedere) i passaggi per iniziare a giocare sono i seguenti:",
      "date": "Ven, 24 Nov 2023",
      "url": "https://www.calcioefinanza.it/2023/11/24/juventus-inter-football-players-exchange/",
      "author": "MARCO PALLADINO",
      "imgLink": "https://www.calcioefinanza.it/wp-content/uploads/2023/11/copertina-sito-g14-ok.webp"
    },
    {
      "id": "0.10284799608622232",
      "title": "“All I want for Christmas is you”: ecco su chi puntare nella 17esima di Serie A",
      "excerpt": "Turno prenatalizio anche sul Football Players Exchange, la borsa dei calciatori di CSA. Le scelte più intriganti nel weekend di calcio italiano, tra certezze e possibili outsider.",
      "body": "Il Natale è alle porte ma quest’anno la Serie A non si ferma. Il 17esimo turno di campionato si svilupperà tra venerdì 22 e sabato 23, aprendo così il weekend che porterà al lunedì di festa. Una giornata di Serie A con scontri al vertice e incontri fra squadre in lotta per la salvezza, per un totale di 10 match in poco più di 24 ore. Tante partite che si giocheranno anche sul Football Players Exchange, la piattaforma lanciata da CSA in cui è possibile negoziare su circa 400 giocatori dei principali campionati europei./nUn denso turno di Serie A che rappresenta un’occasione di sperimentare la borsa dei calciatori, puntando sui giocatori delle due squadre che potrebbero avere un ruolo da protagonista sul campo o, al contrario, “andando corti”, come si dice nel gergo della finanza, su coloro che potrebbero non performare al meglio./nDiversamente dai mercati azionari, dove il prezzo è legato alla legge della domanda e dell’offerta e può essere condizionato dall’intervento di eventuali “mani forti”, la valutazione di mercato del singolo calciatore sul Football Players Exchange è infatti esclusivamente legata alla performance sul campo e si basa su un indice, elaborato da Wallabies, che utilizza più di 7.000 variabili per ogni giocatore ad ogni match disputato, in modo da fornire il valore più accurato possibile garantendo affidabilità e trasparenza agli utenti./nMa quali sono i più “allettanti” su cui puntare in questo weekend di partite in Italia? Ecco l’analisi della 17esima giornata di Serie A, tra certezze e possibili sorprese, dei calciatori presenti in piattaforma./nIl 17esimo turno di Serie A si apre nel centro-Italia, alle 18.30 di venerdì 22 dicembre. Al Mapei Stadium di Reggio Emilia il Sassuolo ospita il Genoa mentre, allo stesso orario, al Castellani di Empoli arriva la Lazio. In casa emiliana il protagonista è Domenico Berardi (BER10), autore di una doppietta nell’ultima partita, in trasferta a Udine. Per il club ligure il più chiacchierato della settimana è Ruslan Malinovskyi (MAL17): l’ucraino è stato al centro delle polemiche arbitrali per non aver ricevuto l’espulsione a seguito del duro intervento sul giocatore della Juventus, Kenan Yildiz. D’altro canto, il trequartista in maglia 18 ha un buon feeling con il gol ed è l’incaricato dei calci piazzati della propria squadra, situazione di gioco su cui il Genoa punta molto./nMattia Zaccagni (ZAC20) è il prescelto per il match tra Empoli e Lazio. Il numero 20 biancoceleste è reduce da un infortunio ma ha pienamente recuperato, mostrando una buona forma nella precedente sfida contro l’Inter. Fin qui Zaccagni ha deluso le aspettative, con due gol e un assist in tutte le competizioni, ma la trasferta toscana potrebbe rilanciarlo./nAlle 20.45 scendono in campo Monza-Fiorentina e Salernitana-Milan. All’U-Power Stadium, il club viola cerca continuità dopo il successo con il Verona e Vincenzo Italiano potrebbe puntare sull’estro di Antonin Barak (BAR72). Il centrocampista ceco ha grandi doti d’inserimento in area avversaria e il Monza arriva dalla debacle di San Siro con il Milan: due indizi che potrebbero portare Barak ad essere decisivo. Rossoneri che scenderanno in campo all’Arechi di Salerno, dove si troveranno di fronte un grande ex del club come Filippo Inzaghi, allenatore dei campani. Il duello Boulaye Dia (DIA10) e Rafael Leao (LEA10) potrebbe decidere il match: il primo è il vero punto di riferimento offensivo dell’ultima in classifica, il secondo non segna dal 23 settembre con il Verona e vuole rilanciarsi contro la peggior difesa del campionato (34 gol subiti)./n/nFrosinone-Juventus, alle 12.30, è la partita che apre il sabato pre Vigilia di Natale. Un match fra due squadre in grande forma, che stanno facendo un percorso oltre i pronostici di inizio stagione. Federico Chiesa (CHI07) sta tornando ai suoi livelli e il match dello Stirpe potrebbe ergerlo a protagonista, dopo essere tornato al gol nell’ultima gara di campionato contro il Genoa./nSi prosegue, alle 15.00, con Bologna-Atalanta e Torino-Udinese. Il match del Dall’Ara è, a tutti gli effetti, uno spareggio europeo, con la squadra-rivelazione di Thiago Motta al quarto posto e a +2 sui bergamaschi. Riccardo Orsolini (ORS07) torna a disposizione e potrebbe far valere la legge del gol dell’ex. L’Atalanta non può che contare su Ademola Lookman (LOO11), capocannoniere della Dea con 6 centri stagionali. All’Olimpico Grande Torino va in scena un confronto tra due ottimi trequartisti del nostro campionato e punti cardine delle rispettive squadre: Nikola Vlasic (VLA16) contro Lazaar Samardžić (SAM24)./nVerona-Cagliari e Inter-Lecce sono le due gare delle 18.00. Al Bentegodi va in scena una sfida salvezza tra due club che, fino all’ultimo, lotteranno per rimanere in Serie A. Un match che potrebbe vedere il ritorno al gol di Andrea Petagna (PET32), bomber della squadra di Claudio Ranieri, in cerca di riscatto. In contemporanea, a San Siro, i nerazzurri ospitano i salentini per rialzarsi dopo l’eliminazione in Coppa Italia. In attacco Marcus Thuram (THU09) sarà il punto di riferimento, viste le condizioni fisiche non ottimali di Lautaro Martinez, ed è pronto a essere protagonista della sfida. Il suo biglietto da visita? 8 gol e 10 assist in tutte le competizioni, il Lecce è avvisato./nInfine, a chiusura del turno, il big match della 17esima giornata di Serie A: alle 20.45 va in scena Roma-Napoli. Due squadre che arrivano da pesanti sconfitte: 2-0 a Bologna per la squadra di Jose Mourinho e 4-0 contro il Frosinone in Coppa Italia per i ragazzi di Walter Mazzarri. Il confronto tra Roma e Napoli vedrà, su tutti, il duello tra prime punte Romelu Lukaku (LUK09) e Victor Osimhen (OSI09). L’attaccante belga rientra dalla squalifica e, complice l’assenza di Paulo Dybala, dovrà prendersi l’attacco dei giallorossi sulle spalle. 12 gol in Serie A per l’ex Inter contro gli 8 del giocatore nigeriano dei partenopei. Osimhen, capocannoniere del passato campionato, vorrà ripetersi dopo lo splendido gol nella sfida, all’Olimpico, dell’anno scorso. Un match che diede il definitivo slancio al Napoli, verso la conquista dello Scudetto./n/nQuesti I giocatori su cui puntare nel 17esimo turno di Serie A. Non resta che accedere alla piattaforma di CSA, iscriversi e iniziare a giocare come un vero trader sulla borsa dei calciatori./nMa come funziona Football Players Exchange? Per operare nella piattaforma l’utente deve accedere tramite desktop e convertire gli euro o criptovalute nei token CSAT, garantiti dal cambio fisso 1 a 1 e che potrà in qualsiasi momento prelevare dopo averli riconvertiti nuovamente in criptovalute. A quel punto potrà negoziare i calciatori che preferisce, puntando al rialzo o al ribasso delle quotazioni./nCome spiegato anche sul sito di CSA (clicca qui per accedere) i passaggi per iniziare a giocare sono i seguenti:",
      "date": "Ven, 22 Dic 2023",
      "url": "https://www.calcioefinanza.it/2023/12/22/football-players-exchange-i-conisgliati-della-17esima-di-serie-a/",
      "author": "MARCO PALLADINO",
      "imgLink": "https://www.calcioefinanza.it/wp-content/uploads/2023/12/COPERTINA-SITO.webp"
    },
    {
      "id": "0.9458100604522155",
      "title": "L’anno che verrà: certezze e underdog dei top 5 campionati nella borsa dei calciatori",
      "excerpt": "In previsione del 2024 ecco su chi puntare nel Football Players Exchange, la piattaforma di CSA. Tra campioni consacrati e giocatori alla ricerca di riscatto.",
      "body": "«L’anno che sta arrivando tra un anno passerà. Io mi sto preparando, è questa la novità». Così Lucio Dalla terminava il suo memorabile pezzo “L’anno che verrà”. Una canzone del 1979 ma di grande attualità, per un 2024 alle porte che sarà caratterizzato da storici appuntamenti calcistici, come l’Europeo in Germania, e attesi cambiamenti strutturali, come il nuovo format delle competizioni europee UEFA. Un anno, dunque, di grandi novità ma anche di prevedibili conferme, così come sul Football Players Exchange, la piattaforma lanciata da CSA in cui è possibile negoziare circa 400 calciatori dei cinque migliori campionati europei./nNonostante le festività il calcio europeo non si ferma e, anche nel 2024, sarà possibile giocare con la borsa dei calciatori. Due le strategie in campo: si può puntare sui giocatori che potrebbero avere un ruolo da protagonista sul campo o, al contrario, “andando corti”, come si dice nel gergo della finanza, su coloro che potrebbero non performare al meglio./nCaratteristica distintiva della piattaforma di CSA è l’assoluta affidabilità e trasparenza verso gli utenti. Infatti, diversamente dai mercati azionari, dove il prezzo è legato alla legge della domanda e dell’offerta e può essere condizionato dall’intervento di eventuali “mani forti”, la valutazione di mercato del singolo calciatore sul Football Players Exchange è infatti esclusivamente legata alla performance sul campo e si basa su un indice, elaborato da Wallabies. Quest’ultimo utilizza più di 7.000 variabili per ogni giocatore ad ogni match disputato, garantendo così un valore accurato al calciatore./nL’anno nuovo sta per cominciare e allora è tempo di analizzare cosa ci potrà riservare, quali sono i giocatori che punteranno a confermarsi sulle copertine dei giornali e quali, invece, sorprenderanno il pubblico e ribalteranno i pronostici. Ecco le certezze e gli underdog del 2024 sul Football Players Exchange, divisi per campionato di militanza./nHa toccato quota 200 milioni di valutazione in piattaforma, nella realtà l’eventuale cifra richiesta da Florentino Perez è di gran lunga superiore. Il 2023 è stato l’anno della definitiva consacrazione nell’Olimpo del calcio di Jude Bellingham (BEL05). Il primo giocatore del Football Players Exchange per valore si è trasferito da Dortmund a Madrid ma nessuno si è accorto di nulla: dominava in Bundesliga e ora comanda LaLiga. Una performance stagionale del +43%, maturata dopo ben 17 gol e 5 assist, numeri spaziali per il centrocampista inglese classe 2003./nNel campionato inglese è Bukayo Saka (SAK07) la certezza, con un incremento di valore del +28%. Sorprenderà non vedere un giocatore del Manchester City, squadra dell’anno, ma l’attaccante dei Gunners è stato il migliore in Premier League, in termini di performance stagionali, e le sue prestazioni lo elevano sopra Haaland e compagni. L’inglese ha realizzato finora 8 gol e 12 assist da agosto, partecipando al 33% dei gol dell’Arsenal: l’Inghilterra a Euro 2024 punterà anche su di lui, candidandosi fortemente a vincere un titolo sfiorato nel 2021./nLa Nazionale di Southgate, però, avrà anche un bomber che si è confermato ai suoi livelli, nonostante il trasferimento in un altro campionato. Harry Kane (KAN09) ha conquistato tutti al Bayern Monaco, imponendosi in Bundesliga fin da subito. Una quotazione di mercato variata del +18%, che lo ha portato a superare i 100 milioni di valutazione. Nel campionato tedesco ha numeri da capogiro: 15 partite disputate, condite da 21 gol e 5 assist. In Baviera sono certi di aver trovato il degno erede di un certo Robert Lewandoski./nEuro 2024 sarà anche l’occasione per la Francia di riscattarsi, dopo la finale persa dei Mondiali 2022. Il ct Didier Deschamps non potrà non affidarsi a Kylian Mbappé (MBA07), la certezza di Ligue1 nel Football Players Exchange. Dopo Bellingham e Haaland è il terzo giocatore della piattaforma per quotazione (161,84 milioni) e ha avuto una performance stagionale del +16%, grazie a 18 gol in 16 partite di campionato. Le sirene di mercato da Madrid sono sempre più insistenti e chissà che, nel 2024, il fenomeno francese non possa far vedere le proprie qualità lontano da Parigi./nL’anno nuovo vedrà la Serie A continuare ad essere ammaliata dalle gesta del “Toro” Lautaro Martinez (LAU10). Il capitano dell’Inter capolista è capocannoniere del campionato con 15 gol, che gli hanno garantito un aumento di valore del +15%. Il 2023 gli ha fatto vivere una finale di Champions League in cui non ha brillato, chissà se il 2024 lo vedrà ancora più protagonista a livello europeo e con una seconda stella sulla maglia, vero obiettivo del club nerazzurro./n/nSembrava potesse essere il nuovo attaccante del Milan, alla ricerca del dopo-Giroud. Alla fine, non se n’è fatto nulla, causa valutazione del cartellino intorno ai 40 milioni, e Jonathan David (DAV09) è rimasto al Lille. Tra le stagioni 2021/22 e 2022/23 l’attaccante francese ha siglato 39 gol in 75 partite, portando su di sé l’attenzione di tanti club di prima fascia. La stagione attuale, però, non sta rispettando le attese: appena 5 gol in 17 apparizioni in Ligue1, troppo poco per una prima punta. Il gol contro il Psg nei minuti di ricupero può rappresentare la svolta della sua stagione. Ecco che il nuovo anno può restituirci il vecchio David./nL’infortunio alla coscia di agosto e il problema muscolare di dicembre. Questi gli highlights, finora, della stagione 2023/24 di Pedri (PED08). Il canterano del Barcellona ha fatto solo 8 presenze in campionato, con un solo gol. Tanta sfortuna per il centrocampista spagnolo, in cerca di riscatto in maglia blaugrana e consapevole di dover trascinare la propria Nazionale a Euro 2024./nChi l’Europeo lo ha solo sfiorato nel 2021, a causa di un infortunio in extremis, è Lorenzo Pellegrini (PEL07). Un peccato dato l’esito finale del torneo, per un giocatore che vuole arrivare a giugno in forma per contendersi un posto da titolare nel centrocampo del ct Luciano Spalletti. Finora Pellegrini ha deluso le aspettative, complice qualche infortunio di troppo, ma il gol contro il Napoli di sabato scorso è un buon inizio verso l’anno nuovo: la stagione della Roma di Jose Mourinho dipenderà molto anche dalle prestazioni del proprio capitano./n«Jadon Sancho continuerà un programma di allenamento personalizzato lontano dal gruppo della prima squadra, in attesa della risoluzione di un problema disciplinare». Questo il comunicato del Manchester United datato 14 settembre 2023 e, da allora, il giocatore non è più stato convocato. Jadon Sancho (SAN07), ormai, è ai margini della squadra da più di tre mesi e il calciomercato di gennaio può arrivare in suo soccorso. Il talento c’è, la voglia di riscatto anche: perché non puntarci sul Football Players Exchange?/nChiude la lista degli underdog 2024 Sebastien Haller (HAL09). L’attaccante del Borussia Dortmund ha avuto una svalutazione stagionale del 18%, dovuta ad una forma fisica ancora da trovare pienamente. Troppo pesanti i sei mesi di inattività da luglio 2022 a gennaio 2023, causati da un tumore scoperto in tempo e pienamente debellato. Haller ha realizzato appena 2 gol in 11 presenze in Bundesliga, in continuo ballottaggio con il compagno Füllkrug, rivelazione della squadra tedesca. Il 2024 può essere l’anno del riscatto del ventinovenne della prima punta ivoriana, con una Coppa d’Africa da sfruttare./n/nNon resta che godersi la fine del 2023 e attendere l’inizio del nuovo anno, con i buoni propositi che ogni Capodanno porta con sé. Come quello di iscriversi alla piattaforma di CSA e iniziare a giocare come un vero trader, puntando sulle certezze e sugli underdog del 2024./nMa come funziona Football Players Exchange? Per operare nella piattaforma l’utente deve accedere tramite desktop e convertire gli euro o criptovalute nei token CSAT, garantiti dal cambio fisso 1 a 1 e che potrà in qualsiasi momento prelevare dopo averli riconvertiti nuovamente in criptovalute. A quel punto potrà negoziare i calciatori che preferisce, puntando al rialzo o al ribasso delle quotazioni./nCome spiegato anche sul sito di CSA (clicca qui per accedere) i passaggi per iniziare a giocare sono i seguenti:",
      "date": "Ven, 29 Dic 2023",
      "url": "https://www.calcioefinanza.it/2023/12/29/verso-il-2024-certezze-e-underdog-nella-borsa-dei-calciatori/",
      "author": "MARCO PALLADINO",
      "imgLink": "https://www.calcioefinanza.it/wp-content/uploads/2023/12/COEPRTINA-SITO-G19.webp"
    },
    {
      "id": "0.7327932383945186",
      "title": "Serie A vs. Resto d’Europa: ecco chi vince alla borsa dei calciatori",
      "excerpt": "Arrivati al giro di boa dei principali campionati, il Football Players Exchange delinea la formazione tipo. Dominio Bayer Leverkusen, squadra rivelazione in Europa.",
      "body": "La Serie A ha eletto il suo campione di inverno e ha aperto il girone di ritorno che si preannuncia ricco di colpi di scena. La lotta al vertice tra Inter e Juve pare destinata a protrarsi fino alle ultime battute e, anche per quanto riguarda i posti nell’Europa che conta, le sfide sono tutt’altro che concluse./nMa cosa sta accadendo nel resto d’Europa?/nDopo aver passato in rassegna la top11 della Serie A al giro di boa, ecco che il focus sul Football Players Exchange di CSA si sposta sugli altri campionati top del Vecchio Continente, proponendo una sorta di confronto tra campionati, con la massima serie italiana messa a paragone con le altre quattro top leghe europee./nPremier League, Bundesliga, Liga e Ligue1 si guardano indietro, al girone d’andata appena concluso, e stilano la lista dei migliori per rendimento sul campo. Una performance stagionale calcolata come differenza percentuale tra il valore ad agosto 2023, inizio stagione, e la quotazione ad oggi./nNella borsa dei calciatori va ricordato come la valutazione di mercato del singolo calciatore sia esclusivamente legata alla performance sul campo e si basi su un indice. Quest’ultimo, elaborato da Wallabies, utilizza più di 7.000 variabili per ogni giocatore ad ogni match disputato, in modo da fornire il valore più accurato possibile garantendo affidabilità e trasparenza agli utenti./nEcco, dunque, la formazione dei top performer del Resto d’Europa, schierata in campo con un 3-4-3 speculare al modulo della Serie A del precedente editoriale. Da evidenziare che, come nella top11 del campionato italiano, il portiere non è di interesse per il Football Players Exchange, in quanto non sono presenti estremi difensori in piattaforma. Per completare la formazione, tuttavia, la scelta ricadrebbe su Kepa Arrizabalaga, numero del Real Madrid con la miglior difesa (11 gol subiti) dei quattro campionati, oggetto di questa analisi./nPrimo posto in Bundesliga, zero sconfitte e una differenza reti di +35. Numeri impressionanti per la squadra rivelazione del girone d’andata in Europa: il Bayer Leverkusen di Xabi Alonso. Un ruolino di marcia da top club, necessario per contendere il titolo alla corazzata Bayern Monaco, garantita anche da una difesa di ferro. S/nono appena 12 i gol subiti in campionato, risultato che va di pari passo con la presenza di due difensori in questa top11. Jeremie Frimpong (FRI30), terzino destro di spinta, ed Edmond Tapsoba (TAP12), roccioso difensore centrale, hanno avuto rendimenti rispettivamente di +22% e +14%. Le loro alte performance hanno garantito al proprio allenatore la possibilità di sbilanciare la squadra offensivamente e segnare ben 45 gol in campionato, in appena 17 partite./nIn mezzo ai due giocatori del Bayer si inserisce l’unico italiano di questa top11, ovvero Destiny Udogie (UDO38). Il terzino sinistro del Tottenham ha migliorato con un +18% il proprio valore in piattaforma, arrivando a superare quota 24 milioni. Il c.t. Luciano Spalletti può aver trovato il titolare sulla fascia mancina della propria retroguardia, anche se Di Marco parte favorito nel ruolo./n/nIl giocatore con il più alto rendimento dell’intero girone d’andata, nel Football Player Exchange, è Florian Wirtz (WIR10). Il fantasista del Bayer è il vero crack del calcio europeo, con prestazioni di altissimo livello che si attestano a un +44% di quotazione. Il classe 2003 ha già siglato 8 gol in questa stagione, conditi da ben 12 assist per i compagni, e si candida al ruolo da titolare negli Europei, in terra tedesca, di questa estate./nDello stesso anno è il tuttofare Jude Bellingham (BEL05), giocatore cardine del centrocampo del Real Madrid. Arrivato alla maxi-quotazione di 199 milioni (+42%), il talento inglese ha fatto già innamorare i tifosi madrileni che intonano il mitico brano “Hey Jude”, targato “The Beatles”, ad ogni gol del loro numero 5 (ben 17 in questo girone d’andata)./nA compensare la vivacità e spregiudicatezza offensiva di Wirtz, Ezequiel Palacios (PAL25) è l’equilibratore del centrocampo di Xabi Alonso. Il venticinquenne argentino ha over performato in maniera netta dall’ultima stagione (+40%) ed è risultato decisivo nell’ultima vittoria in campionato, con un gol nei minuti di recupero, contro l’Augusta./nParlando di soprese, oltre alla rivelazione Bayer, l’Aston Villa si è presa di diritto il terzo posto in Premier League. L’allenatore Unai Emery ha migliorato in maniera esponenziale la squadra, vincendo anche il proprio girone di UEFA Conference League. Il migliore a centrocampo si è rivelato essere Douglas Luiz (DOU6), centrocampista brasiliano che ha migliorato le proprie prestazioni con un evidente +25% di quotazione. Il numero 6 ha giocato 20 partite su 21 in campionato, prendendo parte al 95% dei minuti disputati da titolare. Segno inequivocabile della centralità nel progetto di Emery./n/nIl terzo posto dell’Athletic Bilbao, davanti ai più strutturati Barcellona e Atletico Madrid, è passato, e passerà molto, dalle prestazioni di Nico Williams (WIL11). Il fratello piccolo del più famoso Inaki ha migliorato la propria quotazione del 41%, risultato di 4 gol e 10 assist da inizio stagione. Nato in terra basca da genitori ghanesi, Wlilliams Jr ha scelto la Nazionale spagnola ed è finito nel mirino del Real Madrid: la clausola rescissoria di “soli” 50 milioni di euro non sembra essere un problema per Florentino Perez…/nPer sovvertire le sorti della Bundesliga, con il sopracitato Bayer che non sembra fermarsi, Thomas Tuchel si affiderà al suo talento tedesco più puro. Leroy Sane (SAN10) ha già segnato 9 gol e fornito 11 assist in tutte le competizioni, centrando un +40% di quotazione. Insieme a Wirtz formerà la trequarti offensiva che il c.t. Julian Nagelsmann schiererà a Euro2024, manifestazioni in cui la pressione sui padroni di casa non mancherà./nA chiudere il tridente di qualità, e grande velocità, Rodrygo (ROD11), talento brasiliano classe 2001 del Real Madrid. Complice il lungo infortunio del suo connazionale Vinicius Jr, il numero 11 si è caricato l’attacco dei Blancos sulle spalle, con 12 gol e 7 assist da agosto scorso. Rodrygo ha superato 47 milioni di quotazione, con una performance stagionale del +35%. La partenza di Karim Benzema l’estate scorsa, simbolo e fuoriclasse della squadra, non si è fatta sentire e il brasiliano ne è stato uno degli artefici./n/nLa top11 del resto d’Europa è stata delineata, tra certezze e sorprese dell’ultima stagione. I top performer presenti in formazione riusciranno a confermarsi nella seconda parte di stagione o si adageranno sugli allori, causando un decremento nelle performance? Agli utenti del Football Players Exchange la scelta se puntarci o meno./nMa come funziona il Football Players Exchange di CSA? Per operare nella piattaforma l’utente deve accedere tramite desktop e convertire gli euro o criptovalute nei token CSAT, garantiti dal cambio fisso 1 a 1 e che potrà in qualsiasi momento prelevare dopo averli riconvertiti nuovamente in criptovalute. A quel punto potrà negoziare i calciatori che preferisce, puntando al rialzo o al ribasso delle quotazioni./nCome spiegato anche sul sito (clicca qui per accedere), i passaggi per iniziare a giocare sono i seguenti:",
      "date": "Ven, 19 Gen 2024",
      "url": "https://www.calcioefinanza.it/2024/01/19/top11-resto-europa-football-players-exchange/",
      "author": "MARCO PALLADINO",
      "imgLink": "https://www.calcioefinanza.it/wp-content/uploads/2024/01/Top11-Resto-dEuropa.webp"
    },
    {
      "id": "0.48343222187493656",
      "title": "Una vita da mediano? Anche no: ecco i top centrocampisti over 30 in piattaforma",
      "excerpt": "La classifica dei migliori giocatori nel ruolo, per quotazione, sul Football Players Exchange di CSA. Tra i campionati domina la Premier League, Calhanoglu unico esponente della Serie A.",
      "body": "L’identikit del centrocampista è cambiato negli anni. Un mix di quantità, necessaria per agire da schermo tattico dei propri difensori, e qualità, nel servire i propri attaccanti per finalizzare la produzione offensiva. Riflettori accesi su questo reparto, nevralgico nel gioco di squadra, e sui migliori over 30 del Football Players Exchange di CSA, la piattaforma online su cui è possibile negoziare circa 400 calciatori delle principali leghe europee./nGiocatori che, nel pieno della propria carriera, si destreggiano in campionati dall’alto tasso sia agonistico che qualitativo, per un ruolo che si è evoluto negli anni. Il mediano di fine ventesimo secolo non esiste più, necessaria la sua evoluzione qualitativa in un gioco sempre più propositivo. La valutazione, sia tecnica che economica, di questi calciatori passa da vari fattori, così come quelli della borsa dei calciatori./nA tal proposito, il valore di mercato dei giocatori negoziabili sulla “borsa dei calciatori” non viene influenzato dalla legge della domanda e dell’offerta, ma è legato esclusivamente alla performance sul campo e si basa su un indice, elaborato da Wallabies, che utilizza più di 7.000 variabili per ogni giocatore ad ogni match disputato. Nessuna speculazione è dunque possibile, conta solo il rendimento sul rettangolo di gioco./nTra i 32 centrocampisti over 30 nel Football Players Exchange, ossia i nati dal 1994 in giù, qual è il giocatore dalla quotazione più alta in piattaforma? E chi quello dalla performance stagionale migliore? Ecco il responso ufficiale della borsa dei calciatori./nPassano gli anni, giovani talenti del ruolo subentrano nello scenario mondiale ma Bernardo Silva (SIL20) rimane un intoccabile nello scacchiere tattico di Pep Guardiola. Il giocatore portoghese del Manchester City è il centrocampista over 30 con la quotazione maggiore in piattaforma (53,91 milioni): il classe 1994 ha già collezionato, finora, 25 presenze in tutte le competizioni, condite da sette gol e quattro assist./nPer scoprire a chi appartiene il secondo gradino del podio, basta spostarsi sull’altra sponda di Manchester e si trova un altro centrocampista portoghese classe ’94. Bruno Fernandes (FER08) non sta vivendo, certamente, la sua stagione migliore, fortemente influenzato dall’andamento altalenante del suo club. Sceso sotto i 50 milioni di quotazione, il numero otto ha comunque arricchito la stagione United con sei gol e cinque assist, regalando all’esigente pubblico dell’Old Trafford qualcuno dei pochi momenti di esaltazione stagionale./nLa Premier League copre anche il quinto e sesto posto di questa speciale classifica: il “Gunner” Thomas Partey (PAR05) precede, infatti, il “Villan” John McGinn (MCG07). Due centrocampisti di opposte caratteristiche ma perni delle rispettive squadre, nonostante rendimenti opposti. Per il mediano dell’Arsenal una valutazione di 28,97 milioni in piattaforma, scesa del 9%; per l’esterno scozzese della rivelazione Aston Villa un incremento del 6%, con cui ha raggiunto 25,97 milioni di quotazione, dopo aver disputato tutte le partite finora di questa stagione in Premier./nInfine, l’ottava posizione della top10 è di Mateo Kovacic (KOV08), acquisto estivo del Manchester City. L’ex Chelsea si è inserito perfettamente nei due mediani davanti alla difesa e, con Rodri, detta i tempi del noto “tiki-taka”, imposto da Guardiola. La valutazione di 23,81 milioni gli consente di far parte dei top centrocampisti over 30 del Football Players Exchange, seppur un solo gol in stagione. Un problema di poco conto se la produzione offensiva viene affidata a Haaland e compagni./nUna performance stagionale drammatica (-28%) per quello che rappresenta il top centrocampista over 30 della Liga spagnola. Nabil Fekir (FEK08) paga la rottura del legamento crociato, e la successiva ricaduta, che lo ha tenuto lontano dai campi per tutta la prima parte di stagione. Il francese classe 1993 (quasi 29 milioni di valutazione) è appena tornato in campo, nelle ultime tre apparizioni del suo Betis Siviglia, ed è pronto a tornare in pianta stabile sulla trequarti di Manuel Pellegrini./nAl settimo posto dei top centrocampisti over 30 c’è il più “anziano” della compagnia, il tedesco Toni Kroos (KRO08). Il classe 1990 è una certezza del ruolo, ha già centrato quota 28 presenze in stagione e non sembra voler lasciare la mediana del Real Madrid. I 24,64 milioni di quotazione rispecchiano un calciatore, indubbiamente, in fase calante ma dalle indiscusse qualità./nL’ultimo giocatore della Liga, per valore attuale, è un campione del mondo ed ex conoscenza del campionato italiano. Rodrigo dePaul (DEP05) rappresenta il prototipo ideale di centrocampista per il suo allenatore, il “Cholo” Simeone: qualità sopraffina mista all’alta tempra, caratteristica di primaria importanza per il mister argentino. Sono 23 i milioni di valutazione in piattaforma e cinque gli assist stagionali della mezzala dell’Atletico./nHa appena vinto la Supercoppa italiana con la sua Inter ma la borsa dei calciatori lo insignisce di un altro titolo: Hakan Calhanoglu (CAL20) è il centrocampista over 30 con rendimento più alto (+19%), grazie a cui ha superato quota 40 milioni in piattaforma. Una stagione da record per l’unico giocatore della Serie A in classifica, prendendosi di diritto il posto nella top 11 del campionato italiano. Sono 11 i gol realizzati, di cui nove rigori, e una centralità evidente nel gioco della squadra nerazzurra./nPer la Bundesliga si riscontra la stessa penuria di calciatori, con il solo Emre Can (CAN23) a rappresentare il campionato tedesco. Il classe ’94 ha totalizzato 20 presenze in stagione, con un bottino di un gol e due assist. Passati gli anni, il numero 23 ha arretrato sempre di più il suo raggio d’azione e, a volte, si destreggia anche da difensore centrale. La quotazione di 21,02 milioni gli consente di aggrapparsi all’ultimo posto dei più quotati centrocampisti over30 del Football Players Exchange, lasciando solo la Ligue1 come unico campionato senza giocatori in questa speciale classifica./n/nNonostante la carta d’identità non si possa smentire, i sopracitati giocatori vogliono ancora dire la loro ed essere protagonisti dei propri club, in una stagione cruciale che per molti vorrà dire anche giocarsi l’Europeo in Germania. Ora tocca all’utente accedere al Football Players Exchange, iscriversi e decidere se puntare o meno su questi centrocampisti. Dopotutto si sa che gallina vecchia…/nMa come funziona il Football Players Exchange di CSA? Per operare nella piattaforma l’utente deve accedere tramite desktop e convertire gli euro o criptovalute nei token CSAT, garantiti dal cambio fisso 1 a 1 e che potrà in qualsiasi momento prelevare dopo averli riconvertiti nuovamente in criptovalute. A quel punto potrà negoziare i calciatori che preferisce, puntando al rialzo o al ribasso delle quotazioni./nCome spiegato anche sul sito (clicca qui per accedere), i passaggi per iniziare a giocare sono i seguenti:",
      "date": "Ven, 26 Gen 2024",
      "url": "https://www.calcioefinanza.it/2024/01/26/football-players-exchange-top-centrocampisti-over-30/",
      "author": "MARCO PALLADINO",
      "imgLink": "https://www.calcioefinanza.it/wp-content/uploads/2024/01/COPERTINA-SITO-OVER-30.webp"
    },
    {
      "id": "0.6923364086511796",
      "title": "Mercato di riparazione, ecco chi seguire sulla borsa dei calciatori",
      "excerpt": "Tagliato il nastro della sessione invernale anche sul Football Players Exchange, la piattaforma di CSA. Ecco i calciatori che potrebbero cambiare maglia, tra giocatori ai margini dei propri club e stelle in scadenza di contratto.",
      "body": "Indiscrezioni, trattative, visite mediche e presentazioni alla stampa. Oltre alle consuete partite il mese di gennaio sarà condito dalla sessione di calciomercato che, come ogni stagione, monopolizza l’attenzione di addetti ai lavori e tifosi. Arrivati quasi a metà stagione i club hanno la possibilità di puntigliare la rosa sia in entrata che in uscita, cercando di esaudire le richieste degli allenatori e degli stessi calciatori. Il mercato “di riparazione” sarà argomento clou anche sul Football Players Exchange, la piattaforma lanciata da CSA in cui è possibile negoziare circa 400 calciatori dei cinque migliori campionati europei./nNella borsa dei calciatori la sessione invernale di calciomercato influenzerà, in maniera importante, i destini dei giocatori presenti. Ecco che potrà succedere che il trasferimento di un calciatore, in un’altra squadra, porti nuovi stimoli, maggiori motivazioni per rendere al meglio in una nuova piazza, trovando maggiore spazio rispetto a quello riservatogli in questo inizio di stagione. Oppure, al contrario, l’arrivo di un nuovo giocatore potrebbe veder scivolare un altro in fondo alle gerarchie del mister, provocandone un utilizzo più contenuto e, dunque, un decremento di valore./nSta all’utente della piattaforma capire come muoversi: infatti, nel Football Players Exchange, si può puntare sui giocatori che potrebbero avere un ruolo da protagonista sul campo o, al contrario, “andando corti”, come si dice nel gergo della finanza, su coloro che potrebbero non performare al meglio./nDiversamente dai mercati azionari, dove il prezzo è legato alla legge della domanda e dell’offerta e può essere condizionato dall’intervento di eventuali “mani forti”, la valutazione di mercato del singolo calciatore è esclusivamente legata alla performance sul campo e si basa su un indice, elaborato da Wallabies. Quest’ultimo utilizza più di 7.000 variabili per ogni giocatore ad ogni match disputato, garantendo massima trasparenza e affidabilità agli iscritti alla piattaforma./nPer capire quale strategia utilizzare nella borsa dei calciatori di CSA, ecco i principali nomi caldi di questa sessione di calciomercato e i più importanti giocatori in scadenza di contratto, liberi di firmare un precontratto con un’altra squadra per poi definire il trasferimento in estate./nCome spesso avviene, il calciomercato di gennaio potrebbe essere caratterizzato da un domino di trasferimenti a livello europeo. Per la prima tessera occorre spostarsi a Londra, sponda Chelsea. Conor Gallagher (GAL23) è un serio obiettivo del Tottenham, altro club con sede nella capitale inglese. In piattaforma vale 39,10 milioni, nella realtà gli Spurs lo stanno trattando per una cifra intorno ai 40 milioni di euro. La fumata bianca è vicina, con Gallagher che andrebbe a completare il trio di trequartisti con Son e Kulusevski, alle spalle della prima punta Richarlison./nSe avvenisse questo cambio di maglia ecco che, rinforzato il centrocampo degli Spurs, potrebbe concretizzarsi la cessione di Pierre-Emile Højbjerg (HOJ05). Spettatrice interessata la Juventus che vuole riempire il vuoto creato dalle squalifiche di Pogba e Fagioli. Il danese del Tottenham potrebbe fare proprio al caso della Vecchia Signora, date le sue caratteristiche da mediano incontrista che ben si sposerebbero nel centrocampo fisico di Massimiliano Allegri. Per ora si parla di un possibile prestito, vista la valutazione proibitiva di circa 28 milioni di euro./nSe la Juventus concludesse l’acquisto di Højbjerg, il Napoli avrebbe strada libera per completare l’acquisto di Lazaar Samardzic (SAM24) dall’Udinese. Il trequartista, attenzionato anche dal direttore bianconero Cristiano Giuntoli, non trova più spazio con mister Cioffi e sarebbe il sostituto ideale di Elmas, accasatosi al Lipsia. Samardzic ha avuto una crescita esponenziale che lo ha portato a raggiungere una quotazione di 13,44 milioni, riscontrando un aumento di HP del +35,21%, ossia la variazione percentuale dal primo valore iscritto in piattaforma. Dopo il mancato passaggio all’Inter in estate, il numero 24 potrebbe davvero spiccare il volo, giocando in un top club del nostro campionato. Il club partenopeo avrebbe trovato un accordo con quello friulano per una cifra intorno ai 20 milioni di euro più bonus, mentre va trovata la quadra per quanto riguarda l’ingaggio del giocatore./nParallelamente al giocatore serbo, il club partenopeo avrebbe messo gli occhi su Emre Can (CAN23), vecchia conoscenza della Serie A. L’ex Juventus porterebbe grande quantità e fisicità al centrocampo di Walter Mazzarri, garantendo anche esperienza internazionale in Champions League. Il classe 1994 ha una valutazione di mercato intorno ai 12-15 milioni di euro, in piattaforma è poco sopra i 20. Non è un obiettivo semplice, data la centralità del turco a Dortmund, ma il Napoli vuole fare un tentativo, per rialzarsi dal momento complicato che sta vivendo./nL’ultima tessera del domino risponde al nome di Jadon Sancho (SAN25), giocatore che potrebbe essere un underdog del 2024. L’attaccante inglese è finito nel mirino proprio del Borussia Dortmund, sua ex squadra prima di accasarsi al Manchester United. La cessione di Can al Napoli consentirebbe al club tedesco di risparmiare i 4.2 milioni netti d’ingaggio del turco, potendo così investire sull’ingaggio di Sancho, ormai ai margini del progetto dei Red Devils e con una valutazione in picchiata (HP pari a -19,29%). L’operazione si dovrebbe concludere con un prestito oneroso, in modo da permettere al giocatore di mettersi in luce in questa seconda parte di stagione, anche in vista di Euro 2024./n/nL’estate del S2024 potrebbe essere, davvero, quella dell’addio al Paris Saint Germain. Kylian Mbappé (MBA07), stavolta, sembra destinato a trasferirsi al Real Madrid, che sarebbe pronto a garantirgli un premio alla firma superiore ai 100 milioni di euro. Il fuoriclasse francese ha il contratto in scadenza a giugno 2024, evitando al club spagnolo di versare neanche un euro, al PSG, per il suo cartellino./nAltro pezzo da novanta che è entrato negli ultimi sei mesi di contratto è Toni Kroos (KRO08), centrocampista tedesco classe 1990. Il trentatreenne è ancora un titolare del Real Madrid ma il suo posto è insidiato dai giovani fuoriclasse dei Blancos, su tutti Tchouaméni e Camavinga. Oltre alla quasi certa partenza di Modric potrebbe concretizzarsi, anche, l’addio di Kroos: ecco che il restyling del centrocampo di mister Ancelotti, dopo la cessione di Casemiro, sarebbe completo./nIn Serie A sono tre i principali parametri zero del 2024, giocatori cardine delle proprie squadre che potrebbero firmare per un altro club, senza alcun indennizzo. Piotr Zielinski (ZIE20) è dato come molto vicino ad accasarsi, nella prossima stagione, all’Inter: l’esperto direttore Marotta lo ha individuato come rinforzo ideale per il centrocampo di mister Inzaghi e sembrerebbe avergli già sottoposto un precontratto. L’offerta si baserebbe su un quadriennale a più di cinque milioni l’anno. La palla passa al polacco, di solito sublime nello stopparla e innescare i compagni./nAdrien Rabiot (RAB25) sarà un parametro zero a giugno, status che già lo ha contraddistinto: infatti, il francese arrivò da svincolato alla Juventus nel 2019, dopo l’addio tormentato al PSG, e l’estate scorsa rimase qualche settimana senza un contratto, per poi firmare un annuale con il club bianconero. Massimiliano Allegri stravede per lui e il giocatore ha dichiarato tutto il suo apprezzamento per la propria squadra, dove è titolare indiscusso grazie al miglioramento esponenziale che lo ha contraddistinto (HP pari a +29%). Si vedrà se sarà abbastanza per prolungare il matrimonio con il club di Torino./nChiude la lista Felipe Anderson (FEL07), attaccante brasiliano della Lazio e pupillo di Maurizio Sarri. La trattativa per il rinnovo è in stand-by, con il presidente Lotito che le sta provando tutte per rinnovare il contratto del numero sette. Le prestazioni di Anderson sono in calo (HP pari al -44,08%), forse influenzate anche dall’incertezza sul suo futuro: le sirene di mercato sponda Juventus si fanno sempre più sentire, con Giuntoli che vorrebbe formare un tridente con Chiesa e Vlahovic di altissimo livello./n/nTra giocatori in dubbio e calciatori con la valigia in mano il calciomercato di gennaio potrà vedere trasferimenti decisivi per le sorti dei club coinvolti. Non resta che accedere alla piattaforma, iscriversi e iniziare a giocare come un vero trader con il Football Players Exchange di CSA./nMa come funziona il Football Players Exchange? Per operare nella piattaforma l’utente deve accedere tramite desktop e convertire gli euro o criptovalute nei token CSAT, garantiti dal cambio fisso 1 a 1 e che potrà in qualsiasi momento prelevare dopo averli riconvertiti nuovamente in criptovalute. A quel punto potrà negoziare i calciatori che preferisce, puntando al rialzo o al ribasso delle quotazioni./nCome spiegato anche sul sito di CSA (clicca qui per accedere) i passaggi per iniziare a giocare sono i seguenti:",
      "date": "Ven, 5 Gen 2024",
      "url": "https://www.calcioefinanza.it/2024/01/05/mercato-di-riparazione-ecco-chi-seguire-sulla-borsa-dei-calciatori/",
      "author": "MARCO PALLADINO",
      "imgLink": "https://www.calcioefinanza.it/wp-content/uploads/2024/01/COPERTINA-SITO-GIORNATA-20.png"
    },
    {
      "id": "0.2428662004104736",
      "title": "Di qui non si passa: l’età non conta per i top difensori over 30",
      "excerpt": "Il Football Players Exchange di CSA mostra la sua diga difensiva più esperta, tra centrali fisici e terzini di spinta. Tanta Premier League presente, il Napoli unico club della Serie A.",
      "body": "«Gli attaccanti vincono le partite. Le difese i campionati». Parola di John Gregory, ex calciatore inglese e allenatore in passato di Aston Villa, QPR e Derby County. Non una carriera ad altissimi livelli per questo coach, la cui affermazione però rimane sempre di attualità e sopravviverà alle sue gesta sportive./nIl difensore fa vincere i campionati, eccome: ad esempio, negli ultimi cinque anni in Serie A, solo la Juventus 2019/2020 di Maurizio Sarri ha alzato il trofeo, seppur non avesse il minor numero di reti subite. Un ruolo cruciale, spesso affidato a giocatori più esperti degli altri compagni, dove carisma e posizionamento fanno la differenza. Luci accese sui difensori over 30 nel Football Players Exchange di CSA, la piattaforma online su cui è possibile negoziare circa 400 calciatori provenienti dalle top cinque leghe europee./nGiocatori che vantano, nella borsa dei calciatori, una oggettiva valutazione di mercato, risultato di un algoritmo di Wallabies. Infatti, diversamente dai mercati azionari dove domanda e offerta influiscono sul valore, la quotazione di ogni calciatore si basa, esclusivamente, su circa 7.000 variabili che caratterizzano la prestazione del singolo./nAnalisi, dunque, incentrata sui giocatori a difesa del proprio portiere, ognuno con caratteristiche diverse dall’altro. Tra centrali fisici e terzini di spinta, i top over 30 per quotazione nella borsa dei calciatori hanno provenienza diversificata, seppur con un predominio evidente della Premier League. Ecco l’analisi dei più difensori quotati, nati dal 1994 in giù./nLa superiorità evidente in tema di risultati sportivi, ed economici, della Premier League si estende anche a questa speciale classifica. In Inghilterra il più quotato è Virgil Van Djik (VAN04), centrale difensivo del Liverpool capolista. L’olandese classe 1991 ha una valutazione, in piattaforma, di circa 36 milioni. La sconfitta esterna contro l’Arsenal l’ha visto, però, in difficoltà: spicca l’incomprensione con il portiere Alisson e il conseguente 2-1 di Martinelli./nCompagno di Van Djik, e al quarto posto dei top difensori over 30, è Andrew Robertson (ROB26). Lo scozzese è appena rientrato, dopo tre mesi out per un infortunio alla spalla. Quotato circa 30 milioni, è un pupillo dell’allenatore Jurgen Klopp e non farò fatica a riprendersi la sua fascia sinistra./nLa Premier è considerato il campionato più fisico in Europa e lo conferma la folta batteria di difensori centrali top in classifica. Direttamente da Manchester, spicca il terzo posto del “Citizen” John Stones (STO05) ed è presente la coppia di centrali dello United Raphael Varane (VAR19) e Victor Lindelof (LIN02), rispettivamente all’ottavo e nono posto di questo ranking./nNon finisce mai la rivalità tra Barcellona e Real Madrid. Anche nei top difensori over 30. Il primato è tutto di Joao Cancelo (CAN02), quotato circa 50 milioni. Terzino che può giocare sia a destra che a sinistra, il portoghese è già a 3 gol e 3 assist in stagione e punta ad essere acquistato dai blaugrana (attualmente in prestito dal Manchester City)./nSponda Madrid un giocatore dalle caratteristiche diverse, un centrale vecchio stile. Antonio Rudiger (RUD22), valutato poco meno di 30 milioni, è un marcatore d’area di rigore ed è un titolare inamovibile dei Blancos (30 presenze stagionali finora). /nLa Serie A, e in generale il calcio italiano, è da sempre visto come campionato difensivista. Nei migliori 10 difensori over 30 rientrano due giocatori che hanno vinto lo Scudetto l’anno scorso: si tratta di Amir Rrahmani (RRA13) e Giovanni di Lorenzo (DIL22). Il Napoli ha fatto le sue fortune grazie anche alla miglior difesa della scorsa stagione (28 gol subiti). Il centrale albanese (24,52 milioni) e il terzino italiano (19,65 milioni) sono pilastri del club partenopeo anche nell’attuale gestione Walter Mazzarri./nSe la Bundesliga è assente in questa speciale classifica, lo stesso non si può dire della Ligue1. Rappresentata decorosamente da Marquinhos (MAR05), il campionato francese ha nel brasiliano un veterano assoluto (al PSG dal 2013), nonché capitano del Brasile. La valutazione di 25,29 milioni rispecchia un titolare della difesa parigina e un giocatore eclettico, impegnato a volte anche nel centrocampo di Luis Enrique./n/nQuesti i migliori difensori over 30 del Football Players Exchange. Giocatori con tanti anni alle spalle di carriera ma che sono ancora titolari dei rispettivi club. E tu ci punteresti nella borsa dei calciatori? Non resta che accedere alla piattaforma, iscriversi e iniziare a giocare proprio come un vero trader./nMa come funziona il Football Players Exchange di CSA? Per operare nella piattaforma l’utente deve accedere tramite desktop e convertire gli euro o criptovalute nei token CSAT, garantiti dal cambio fisso 1 a 1 e che potrà in qualsiasi momento prelevare dopo averli riconvertiti nuovamente in criptovalute. A quel punto potrà negoziare i calciatori che preferisce, puntando al rialzo o al ribasso delle quotazioni./nCome spiegato anche sul sito (clicca qui per accedere), i passaggi per iniziare a giocare sono i seguenti:",
      "date": "Ven, 9 Feb 2024",
      "url": "https://www.calcioefinanza.it/2024/02/09/football-players-exchange-top-difensori-over-30/",
      "author": "MARCO PALLADINO",
      "imgLink": "https://www.calcioefinanza.it/wp-content/uploads/2024/02/Top-difensori-over-30.webp"
    },
    {
      "id": "0.04532874508062209",
      "title": "Ritornano le notti europee: ecco su quali giocatori puntano le italiane",
      "excerpt": "Le competizioni UEFA tornano ad arricchire il programma calcistico in Europa e sul Football Players Exchange di CSA. Lo stato di salute dei sette club del Belpaese, tra conferme e sorprese.",
      "body": "“Calcio is back”. Così nell’aprile del 2023 la Serie A sponsorizzava, ed esaltava, l’incredibile risultato che i club italiani avevano raggiunto in Europa: Inter, Milan e Napoli ai quarti di Champions League; Juve, Roma e Fiorentina tra le migliori otto, rispettivamente, di Europa League (le prime due) e di Conference League./nUna stagione 2022/23 conclusasi, purtroppo, con zero titoli, nonostante le tre finali giocate. Il calcio italiano, però, è tornato ad avvicinarsi alla vetta al Continente e quest’anno è in cerca di conferme./nCompetizioni UEFA che ripartono, dopo la fase a gironi, e che influenzeranno le prestazioni dei calciatori anche sul Football Players Exchange di CSA, la piattaforma online su cui è possibile giocare come un trader su circa 400 giocatori dei top club./nPartite che, fra andata e ritorno, varranno tanto per i club coinvolti, sia dal punto di vista sportivo che economico. È nelle magiche notti europee che i calciatori danno il meglio di loro stessi, performando oltre le proprie capacità. Prestazioni che influenzeranno il proprio valore nella borsa dei calciatori, basato sull’algoritmo di Wallabies./nUn indice che utilizza più di 7.000 variabili per ogni giocatore ad ogni match disputato, in modo da fornire il valore più accurato possibile garantendo affidabilità e trasparenza agli utenti. Il tutto senza dipendere da domanda e offerta di mercato: solo parametri oggettivi produrranno la quotazione dell’atleta./nLazio, Inter e Napoli in Champions League; Milan e Roma ai playoff di Europa League, con l’Atalanta già agli ottavi e Fiorentina nelle top 16 di Conference League. Ma come arrivano le “sette sorelle” ai propri impegni europei? Ecco il responso del Football Players Exchange, tra giocatori rivalutati e altri in cerca di riscatto./nLa musichetta della Champions League ritorna a risuonare nei top stadi d’Europa. È tempo di ottavi di finale, con il sorteggio delle italiane che non viene classificato, sicuramente, come fortunato: la Lazio con il Bayern Monaco, il Napoli contro il Barcellona e l’Inter ad affrontare l’Atletico Madrid./nIn ordine cronologico è stata la Lazio di Maurizio Sarri ad inaugurare la fase a eliminazione diretta. La vittoria di misura con il Bayern Monaco ha dato grande fiducia all’ambiente. Il centrocampo è, da sempre, il reparto più determinante per le squadre dell’allenatore toscano: Matteo Guendouzi (GUE08) e Luis Alberto (LUI10) hanno esperienza da vendere in campo internazionale e sono gli “aghi della bilancia” del gioco laziale. Davanti si punta sul rispolverato Ciro Immobile (IMM17), in gol su rigore contro i tedeschi e fresco della 200ª marcatura in Serie A (ottavo bomber all-time della competizione)./nLa settimana prossima toccherà, invece, a Inter e Napoli scendere in campo. Saranno i Colchoneros di Diego Simeone ad affrontare la capolista in Serie A. L’attacco madrileno è temibile, seppur con l’infortunio di Morata: Griezmann e Depay sono clienti scomodi e Alessandro Bastoni (BAS95) dovrà confermare l’ottimo periodo di forma, culminato con il gol contro la Roma. A centrocampo spicca la sfida tra Niccolò Barella (BAR23) e De Paul, ex conoscenza del calcio italiano: un testa a testa tutto corsa e qualità, da cui molto dipenderà la doppia sfida tra San Siro e Wanda Metropolitano. Davanti la scena se l’è presa Marcus Thuram (THU09), con gol e autogol propiziati che hanno portato l’Inter a +7 sulla Juventus./nItalia e Spagna si affronteranno anche nell’ottavo di finale tra Napoli e Barcellona. Walter Mazzarri non può che puntare tutto sul rientro di Victor Osimhen (OSI09), deluso dalla finale persa in Coppa d’Africa. Il nigeriano si riprenderà le chiavi dell’attacco partenopeo. A destra il più in forma Matteo Politano (POL21), subentrato bene nella gara con il Milan e già a segno nel precedente con i blaugrana della stagione 2021/22. Il tiki-taka degli spagnoli dovrà necessariamente essere smorzato dal dinamismo di Stanislav Lobotka (LOB68), il giocatore che più si avvicina allo stile di gioco della squadra di Xavi./n/nCompletare una bacheca trofei di primissimo livello, che per anni l’ha resa la squadra più titolata al mondo. Il Milan non ha mai vinto l’Europa League e quest’anno sembra essere un serio obiettivo per i ragazzi di Stefano Pioli. Dato il solido terzo posto in campionato, la testa va all’Europa, con il Rennes battuto 3-0 nel match d’andata. Theo Hernandez (HER19) conosce i suoi connazionali ed è reduce dal gol vittoria contro il Napoli. Partita con il club partenopeo che ha visto sugli scudi Ismael Bennacer (BEN04) e Ruben Loftus-Cheek (LOF08): l’algerino si è ripreso la regia del Milan, dopo l’uscita anticipata ai gironi della Coppa d’Africa; l’inglese ha già siglato 7 gol stagionali e sa come vincere la competizione (successo nel 2018/19, in maglia Chelsea)./nLa nuova Roma di Daniele De Rossi deve confermare le ultime stagioni in Europa. Senza la certezza Mourinho, la squadra giallorossa cerca in Paulo Dybala (DYB21) il proprio trascinatore, come fece l’anno scorso fino alla finale persa con il Siviglia. Leadership in mezzo al campo affidata a Leandro Paredes (PAR16), rigenerato dall’arrivo del nuovo allenatore ed esperto di grandi notti europee. Sardar Azmoun (AZM17) è la carta a sorpresa, dopo una grande Coppa d’Asia disputata con il suo Iran: nonostante il gol a Rotterdam, Lukaku potrebbe tirare il fiato in Europa League e il numero 17, dopo la partenza di Belotti, è il sostituto ideale./nL’unica squadra già agli ottavi di Europa League è l’Atalanta. Il club bergamasco, dopo l’Inter, è la squadra più in forma della Serie A e vuole continuare il ruolino di marcia anche in ambito europeo. La trequarti orobica può contare sul talento di Teun Koopmeiners (KOO07) e Mario Pasalic (PAS08), sia in fase difensiva che offensiva. L’attacco è tornato a concludere in maniera efficace la grande mole di gioco prodotta (14 gol negli ultimi quattro match di campionato): il rientro dalla Coppa d’Africa di Ademola Lookman (LOO11) può solo che giovare alla squadra di Giampiero Gasperini./n/nLa stagione scorsa furono due le finali raggiunte, senza però alcun trofeo portato a Firenze. Vincenzo Italiano vuole migliorare ulteriormente i risultati sportivi e la Conference League 2022/23 ha visto l’espressione più bella della squadra viola, fino all’ultimo match perso con il West Ham./nLa bagarre verso i piazzamenti europei in campionato potrebbe, però, costringere il tecnico a optare per un turnover ragionato: ecco che Antonin Barak (BAR72), Fabiano Parisi (PAR65) e Christian Kouamè (KOU99) diventano valide alternative, per la Fiorentina, da giocarsi nella competizione UEFA./n/nQuesti i giocatori più appetibili, presenti in piattaforma, verso i big match europei. Le “sette sorelle” proveranno a far strada nelle rispettive competizioni, provando a far meglio della scorsa stagione. Non resta che accedere al Football Players Exchange, iscriversi e giocare come un vero trader sulla borsa dei calciatori./nMa come funziona il Football Players Exchange di CSA? Per operare nella piattaforma l’utente deve accedere tramite desktop e convertire gli euro o criptovalute nei token CSAT, garantiti dal cambio fisso 1 a 1 e che potrà in qualsiasi momento prelevare dopo averli riconvertiti nuovamente in criptovalute. A quel punto potrà negoziare i calciatori che preferisce, puntando al rialzo o al ribasso delle quotazioni./nCome spiegato anche sul sito (clicca qui per accedere), i passaggi per iniziare a giocare sono i seguenti:",
      "date": "Ven, 16 Feb 2024",
      "url": "https://www.calcioefinanza.it/2024/02/16/football-players-exchange-italiane-europa/",
      "author": "MARCO PALLADINO",
      "imgLink": "https://www.calcioefinanza.it/wp-content/uploads/2024/02/Consigliati-italiane-in-Europa.webp"
    },
    {
      "id": "0.24513751676744397",
      "title": "Serie A al giro di boa: da Buongiorno a Lautaro, ecco la top11 per rendimento in piattaforma",
      "excerpt": "Dopo diciannove giornate il campionato italiano svela i migliori giocatori sul Football Players Exchange. Ecco chi ha riscontrato le performance più alte nella borsa dei calciatori, tra certezze e piacevoli sorprese.",
      "body": "Dal duello in vetta tra le eterni rivali al tracollo dei campioni in carica; dalle squadre rivelazione alla bagarre per le competizioni europee e retrocessione. Questi sono solo alcuni dei verdetti di questa prima parte di campionato, dopo che è calato il sipario sul diciannovesimo turno di Serie A. Esiti di una competizione che, a metà percorso, tira le somme su chi si è contraddistinto maggiormente sul campo e, di conseguenza, sul Football Players Exchange di CSA, la piattaforma online in cui è possibile negoziare circa 400 calciatori dei principali campionati europei./nLa Serie A presenta, nella borsa dei calciatori, 100 giocatori in totale su cui è possibile puntare, acquistando al rialzo o al ribasso. Caratteristica distintiva del Football Players Exchange è che, diversamente dai mercati azionari dove il prezzo è legato alla legge della domanda e dell’offerta, la valutazione di mercato del singolo calciatore è esclusivamente legata alla performance sul campo e si basa su un indice, elaborato da Wallabies. Quest’ultimo utilizza più di 7.000 variabili per ogni giocatore ad ogni match disputato, in modo da fornire il valore più accurato possibile garantendo affidabilità e trasparenza agli utenti./nPer analizzare coloro che meglio si sono contraddistinti per rendimento in campo, il modulo prescelto è il 3-4-3, schieramento che garantisce la presenza massiccia dei best perfomers tra centrocampo e attacco. Tenendo conto che il Football Players Exchange non comprende i portieri, la scelta del numero uno cade su Yann Sommer, estremo difensore dell’Inter capolista, nonché miglior difesa del campionato con soli nove gol subiti. Dunque, insieme al giocatore svizzero, ecco chi ha reso di più nella borsa dei calciatori, durante questa prima parte di Serie A./nSe il buongiorno si vede dal mattino, il c.t. Luciano Spalletti può dormire sonni tranquilli per quanto riguarda il suo reparto difensivo, in vista di Euro 2024. E Alessandro Buongiorno (BUO04) si è fatto vedere, eccome, in questa prima metà di campionato: il capitano del Torino si è preso la titolarità del club e ha debuttato in Nazionale maggiore, grazie a prestazioni convincenti in Serie A, condite da tre gol. Il giocatore classe 1999 ha migliorato la propria valutazione del 12%, arrivando a superare quota 12 milioni./nAl fianco del numero quattro granata si posiziona Alessandro Bastoni (BAS95), il difensore di Serie A dalla valutazione maggiore nella borsa dei calciatori (48,42 milioni). Il centrale interista ha incrementato la sua quotazione del 5% e, ormai, è un pilastro sia del club che della Nazionale. Fase difensiva e impostazione, con frequenti scorribande sulla fascia mancina, grazie anche all’intesa con il compagno Di Marco, hanno attirato le attenzioni di tutta Europa sul numero 95./nA chiudere la difesa della top 11 c’è Fabiano Parisi (PAR65), terzino approdato in estate alla Fiorentina, dopo una convincente stagione all’Empoli. Difensore mancino, Parisi non è titolare nel club ma, causa infortuni, è stato impiegato 12 volte sulle 19 totali di campionato. L’aumento di valutazione del 4%, portandolo ad una quotazione di 16,47 milioni, è sintomatico di una prima parte di stagione molto positiva, condita da due assist e prestazioni sopra la sufficienza./n/nIl migliore centrocampista per rendimento della Serie A gioca nella sesta forza del campionato e risponde al nome di Ederson (EDE13). Il mediano dell’Atalanta è, per di più, il giocatore più cresciuto da inizio stagione dell’intero campionato (+19%). Il brasiliano ha giocato tutti i match di Serie A, segnando anche quattro reti e fornendo un assist, e ha raggiunto una valutazione di 21,49 milioni sulla piattaforma./nIl secondo centrocampista per rendimento arriva dall’America e si è rivelato uno degli acquisti migliori della sessione estiva di calciomercato. Christian Pulisic (PUL11) ha conquistato i tifosi del Milan, arrivando già in doppia cifra tra gol (sei) e assist (cinque) in Serie A. La titolarità della fascia destra, a discapito dell’altro neoarrivato Chukwueze, gli ha portato minuti nelle gambe e fiducia, ormai lontana negli ultimi mesi in maglia Chelsea. L’americano ha migliorato la propria quotazione del 15%, arrivando a superare i 30 milioni nella borsa dei calciatori./nIl regista dell’Inter, per molti addetti ai lavori il miglior centrocampista del campionato, è sull’ultimo gradino del podio di questa speciale classifica. Hakan Calhanoglu (CAL20) è il secondo centrocampista per maggior valore in piattaforma (38,46 milioni), dopo il suo compagno Barella, e ha migliorato le proprie performance del 13%, grazie anche ai sette gol e tre assist realizzati in Serie A./nA chiudere il centrocampo della top 11 c’è Adrien Rabiot (RAB25), uomo cardine di mister Massimiliano Allegri e miglior giocatore per rendimento della Juventus (+12%). Il francese ha superato quota 20 milioni in piattaforma, cifra ben distante dal valore reale di mercato: la scadenza a giugno 2024 del contratto lo rende molto appetibile sul mercato, anche se il club bianconero farà di tutto per prolungare il rapporto con il numero 25./n/nIl reparto offensivo della top11 del Football Players Exchange, per la Serie A, arriva tutto da Milano e si compone di un tridente a maggioranza interista. La coppia gol dell’Inter, rinominata Thu-La, è uno dei principali motivi del primato del club nerazzurro e i numeri nella borsa dei calciatori lo dimostrano. Lautaro Martinez (LAU10) è il capocannoniere del campionato con 16 reti in 17 presenze, un ruolino di marcia da Scarpa d’Oro. L’incremento del 16% delle sue performance ha alzato il suo valore di mercato a 67,27 milioni in piattaforma, ergendosi a miglior giocatore dell’Inter per rendimento./nIl compagno Marcus Thuram (THU09), arrivato a parametro zero in estate e vera sorpresa della squadra di mister Simone Inzaghi, ha migliorato il proprio valore del 14%, arrivando a 23,95 milioni di quotazione. Il figlio d’arte ha realizzato sette gol che, sommato ai nove assist, lo rendono un titolare inamovibile del club e concorrente, insieme a Giroud, per il ruolo di prima punta nella Francia agli Europei./n“L’intruso” del tridente di top performer è Rafael Leao (LEA10), ala sinistra del Milan e attaccante di maggior valore nel Football Players Exchange di CSA (79,87 milioni). L’incremento di quotazione del 12% è il risultato di una stagione di alti e bassi, condita comunque da cinque gol e sei assist in tutte le competizioni./n/nLa top 11 di Serie A per rendimento, nella borsa dei calciatori, è così delineata. Non resta che accedere alla piattaforma, iscriversi e iniziare a giocare come un vero trader sul Football Players Exchange di CSA. Punterete sui giocatori sopra menzionati, protagonisti del campionato fin qui trascorso, oppure opterete per calciatori al dì sotto dei pronostici ma vogliosi di rivalsa?/nMa come funziona il Football Players Exchange di CSA? Per operare nella piattaforma l’utente deve accedere tramite desktop e convertire gli euro o criptovalute nei token CSAT, garantiti dal cambio fisso 1 a 1 e che potrà in qualsiasi momento prelevare dopo averli riconvertiti nuovamente in criptovalute. A quel punto potrà negoziare i calciatori che preferisce, puntando al rialzo o al ribasso delle quotazioni./nCome spiegato anche sul sito (clicca qui per accedere), i passaggi per iniziare a giocare sono i seguenti:",
      "date": "Ven, 12 Gen 2024",
      "url": "https://www.calcioefinanza.it/2024/01/12/football-players-exchange-top-11-rendimento-a-meta-serie-a/",
      "author": "MARCO PALLADINO",
      "imgLink": "https://www.calcioefinanza.it/wp-content/uploads/2024/01/Top-11-meta-Serie-A-CSA.webp"
    },
    {
      "id": "0.7957725255672341",
      "title": "I Citizens ospitano i Red Devils: la borsa dei calciatori gioca il derby di Manchester",
      "excerpt": "Stracittadina che monopolizza il weekend sul Football Players Exchange di CSA. All’Etihad è sfida tra Foden e Rashford, ma non solo: ecco i best performer delle due rivali su cui puntare.",
      "body": "«I derby non si giocano, si vincono». Un motto popolare nel mondo del calcio, utilizzato dagli allenatori nella quasi totalità delle conferenze stampa che precedono questo tipo di partite. In palio, prima dei tre punti, la supremazia della città./nIl pomeriggio domenicale a Manchester, grigio borgo industriale del nord-ovest britannico, sarà colorato dalle gesta delle due squadre cittadine: all’Etihad Stadium il City ospita lo United, per il derby numero 171 in campionato. Un big match di Premier League che si giocherà anche sul Football Players Exchange di CSA, la piattaforma online in cui è possibile puntare su circa 400 calciatori provenienti dai top 5 campionati europei./nNella borsa dei calciatori, per il match previsto per le ore 16.30 (ora italiana), si potrà scegliere se puntare sui giocatori delle due squadre che potrebbero avere un ruolo da protagonista sul campo o, al contrario, “andare corti”, come si dice nel gergo della finanza, su quei giocatori che potrebbero non performare al meglio./nDiversamente dai mercati azionari, dove il prezzo è legato alla legge della domanda e dell’offerta e può essere condizionato dall’intervento di eventuali “mani forti”, la valutazione di mercato del singolo calciatore sul Football Players Exchange è infatti esclusivamente legata alla prestazione sul campo./nQuest’ultima si basa su un indice, elaborato da Wallabies, che utilizza più di 7.000 variabili per ogni giocatore ad ogni match disputato, in modo da fornire il valore più accurato possibile garantendo affidabilità e trasparenza agli utenti./nIn campo scenderanno la seconda della classe, il City di Guardiola, contro la sesta della Premier League, lo United di Ten Hag: ben 15 punti di differenza che, però, potrebbero essere colmati dall’agonismo e dal temperamento che un derby porta con sé. Ma come arrivano le due squadre al match? Ecco i giocatori dal rendimento migliore sul Football Players Exchange./nReduce dal Triplete storico della scorsa stagione, i Citizens vogliono confermarsi ad altissimi livelli e, pure questa stagione, sono protagonisti nelle proprie competizioni. Ottavi di finale di Champions League ipotecati, dopo il largo successo in casa del Copenhagen, e secondo posto in Premier League a -1 dal Liverpool. Reduci dal passaggio del turno in FA Cup con il Luton, il City rimette la testa sul campionato./nPer il derby di domenica sono disponibili dieci giocatori sul Football Players Exchange, complici le assenze per infortunio di Grealish e Gvardiol. Il top performer di questo inizio d’anno è, senza alcun dubbio, Phil Foden (FOD47): il talento inglese sta vivendo la stagione della consacrazione (YTD pari a 10,49%), aiutato anche dalla partenza di Mahrez verso l’Arabia. In piattaforma vale attualmente poco meno di 95 milioni, quotazione raggiunta grazie ai suoi 16 gol e 10 assist da inizio stagione./nIl podio dei migliori per rendimento vede la presenza di due giocatori fondamentali per il gioco di Guardiola. Al secondo posto Rodri (ROD16), probabilmente il mediano più forte al mondo attualmente. Impossibile rinunciare allo spagnolo nei meccanismi tattici del City: già raggiunte le 33 presenze stagionali in tutte le competizioni, condite da 7 gol e 7 assist. Numeri irreali per un regista di centrocampo./nIn terza posizione Jeremy Doku (DOK11), la “new entry” del City che sfiora i 40 milioni di valutazione in piattaforma. Il belga sembra essere il nuovo Sterling come caratteristiche e finalizzazione, arrivato già a 5 gol e 6 assist. Puntare l’uomo e saltarlo con finte ubriacanti: questo il punto di forza di Doku e, domenica, potrebbe essere lo snodo vincente della stracittadina./nIn fondo alla lista c’è un attaccante norvegese arrivato a 22 gol in 29 presenze stagionali, deludente però in questo 2024 (-6,09%). Erling Haaland (HAA09) non si può discutere come giocatore, anche se in Inghilterra molti lo hanno criticato per questi primi due mesi, penalizzato anche da qualche infortunio di troppo: le cinque reti in casa del Luton scacciano ogni possibile dubbio, seppur in FA Cup e quindi non conteggiato in piattaforma. Il derby può rappresentare il definitivo rilancio per il numero 9, memore della doppietta nello 0-3 all’Old Trafford dell’andata./n/nHojlund, Shaw, Martinez, Wan-Bissaka, Martial e Mount: questi i nomi di lusso su cui lo United non potrà puntare per domenica. Gli utenti del Football Players Exchange potranno puntare, invece, su sei nomi in piattaforma. L’uscita anticipata dalla Champions League, causata dall’ultimo posto nel girone, non ha fatto che aumentare le critiche sui Red Devils./nObiettivo della stagione rimane la qualificazione nella massima competizione europea, che al momento dista otto punti dal quarto posto dell’Aston Villa: intanto, centrato il passaggio del turno in FA Cup, con la vittoria di misura sul Nottingham Forrest./nIl migliore per rendimento, e in generale per qualità, rimane Marcus Rashford (RAS10). L’attaccante inglese è la vera speranza per Ten Hag, visti anche i tanti infortuni in zona offensiva: il suo biglietto da visita consta di 3 gol nelle ultime 7 partite, che gli hanno permesso di centrare un +2,48% di valutazione./nPer il resto, come si vede dalla tabella, tanti giocatori che hanno reso al di sotto delle aspettative di inizio stagione. Identikit perfetto per Antony (ANT21), pagato 100 milioni due anni fa dall’Ajax e troppo discontinuo nelle sue prestazioni. «Combatterà, deve attendere la sua chance e sono sicuro che quando arriverà, saprà coglierla», ha dichiarato Ten Hag in conferenza stampa sul brasiliano. Chissà se il match dell’Etihad possa rappresentare il rilancio del numero 21./nMenzione speciale per Sofyan Ambrabat (AMR04), unico giocatore dello United ad aver over-performato nell’ultimo turno di Premier (+0,33%) Il marocchino, in prestito dalla Fiorentina, è un giocatore eclettico e questo gli ha consentito di giocare in più ruoli: il centrocampo resta il suo reparto di riferimento e la partita con il City rappresenta un grande banco di prova, a confronto con De Bruyne e compagni./n/nLo strapotere del City contro la voglia di riscatto dello United. L’Etihad sarà il palcoscenico del derby di Manchester: ma chi saranno i protagonisti? Non resta che accedere alla borsa dei calciatori, iscriversi e iniziare a giocare come un vero trader./nMa come funziona il Football Players Exchange di CSA? Per operare nella piattaforma l’utente deve accedere tramite desktop e convertire gli euro o criptovalute nei token CSAT, garantiti dal cambio fisso 1 a 1 e che potrà in qualsiasi momento prelevare dopo averli riconvertiti nuovamente in criptovalute. A quel punto potrà negoziare i calciatori che preferisce, puntando al rialzo o al ribasso delle quotazioni./nCome spiegato anche sul sito (clicca qui per accedere), i passaggi per iniziare a giocare sono i seguenti:",
      "date": "Ven, 1 Mar 2024",
      "url": "https://www.calcioefinanza.it/2024/03/01/derby-manchester-football-players-exchange/",
      "author": "MARCO PALLADINO",
      "imgLink": "https://www.calcioefinanza.it/wp-content/uploads/2024/02/Derby-di-Manchester_CSA.webp"
    },
    {
      "id": "0.7481269568093961",
      "title": "Il match Scudetto infiamma la borsa dei calciatori: ecco su chi puntare tra Inter e Juventus",
      "excerpt": "Fine settimana calcistico monopolizzato dal derby d’Italia, partita clou anche sul Football Players Exchange di CSA. A San Siro in palio la vetta della classifica, per uno scontro senza tempo.",
      "body": "Quando si affrontano prima contro seconda, la partita pesa. Quando prima e seconda sono rivali storiche, allora il risultato vale doppio. Quando le due squadre in questione sono Inter e Juventus, ecco che l’atmosfera si preannuncia bollente e l’attesa si rivela estenuante./nSan Siro sarà la sede del match di Serie A più atteso da parecchi mesi a questa parte, tra provocazioni mediatiche e polemiche arbitrali: il risultato inciderà molto, più sulla testa che nei punti, seppur manchino ancora più di tre mesi alla fine del campionato. Il derby d’Italia si giocherà anche sul Football Players Exchange di CSA, la piattaforma online in cui è possibile negoziare un novero di circa 400 calciatori dei top club europei./nI nerazzurri, seppur con una partita in meno, sono davanti ai rivali bianconeri di una lunghezza e comandano il campionato, sicuramente dal punto di vista statistico: miglior attacco con 40 gol e miglior difesa con 10 reti subite, ottavi di Champions raggiunti e vittoria in Supercoppa. Dati che sembrerebbero sottolineare una partita a senso unico ma la Juventus di Massimiliano Allegri sa come neutralizzare la corazzata di Simone Inzaghi, come si è visto nel girone d’andata./nNella borsa dei calciatori, per il match di domenica sera, si potrà scegliere se puntare sui giocatori delle due squadre che potrebbero avere un ruolo da protagonista sul campo o, al contrario, “andare corti”, come si dice nel gergo della finanza, su quei giocatori che potrebbero non performare al meglio./nDiversamente dai mercati azionari, dove il prezzo è legato alla legge della domanda e dell’offerta e può essere condizionato dall’intervento di eventuali “mani forti”, la valutazione di mercato del singolo calciatore sul Football Player Exchange è infatti esclusivamente legata alla prestazione sul campo./nQuest’ultima si basa su un indice, elaborato da Wallabies, che utilizza più di 7.000 variabili per ogni giocatore ad ogni match disputato, in modo da fornire il valore più accurato possibile garantendo affidabilità e trasparenza agli utenti./nMa quali sono i giocatori del derby d’Italia su cui poter puntare in piattaforma? Due moduli speculari che potrebbero dare luce a testa-testa dall’alto tasso agonistico. Dalla sfida dei bomber tra Lautaro e Vlahovic allo scontro dei centrocampisti “di gamba” come Barella e Rabiot, fino alla tecnica dei registi Çalhanoğlu e Locatelli. Ecco come il Football Players Exchange gioca Inter-Juventus./nCome si suole fare, partiamo dai padroni casa e dal meccanismo perfetto di Simone Inzaghi. Un 3-5-2 ormai oliato dalle tre stagioni di gestione dell’ex Lazio, volenteroso di cucire sul petto dei nerazzurri la stella numero due e anticipare i cugini rossoneri. Nel Football Players Exchange la rosa interista è composta attualmente da nove calciatori, i più rappresentativi di questa stagione finora più che soddisfacente./nNel nuovo anno il top performer è, però, un nome che non ti aspetti: Davide Frattesi (FRA16) ha visto aumentare la sua quotazione del 6,08%, nonostante una titolarità che stenta a trovare. Difficile prendere il posto di Barella e Mkhitaryan ma, in vista della partita di domenica sera, un suo subentro potrebbe esser decisivo. La dinamicità e i tempi di inserimento potrebbero essere letali, in un secondo tempo dove i ritmi potrebbero calare: il gol in Supercoppa lo ha sbloccato nel 2024 e la prestazione di Firenze lo conferma./nIl secondo nome su cui non si può non puntare è Hakan Çalhanoğlu (CAL20), inserito nella top 11 di Serie A del Football Players Exchange e tra i migliori centrocampisti in Europa per rendimento. Il turco è la fonte di gioco primaria dei nerazzurri e i calci di rigore sono tutti di sua proprietà. Si può immaginare una sua grande prestazione nella partita più importante dell’anno, match dello Stadium che due anni fa è stata deciso proprio dal numero 20. Il rendimento nel 2024 lo conferma: un +5,88% che lo porta a raggiungere una quotazione oltre i 40 milioni./nCome non citare il capitano, il capocannoniere e l’assoluto capopopolo nerazzurro. Lautaro Martinez (LAU10) è il giocatore di maggior valore sulla piattaforma (70,39 milioni), della rosa interista, e già all’andata si è iscritto nel tabellino dei marcatori. Serata difficile per Danilo e compagni, per arginare un giocatore che ogni pallone che tocca sembra, davvero, trasformar in oro. Il Derby d’Italia, sponda Inter, passerà molto dalla prestazione del “Toro” argentino, che ha riscontrato un +5,50% nell’ultimo mese e non sembra volersi fermare./n/nPresentarsi a San Siro con logica, compattezza e più concretezza possibile. Questo il diktat plausibile che Massimiliano Allegri ripeterà ai suoi giocatori, a pochi minuti dal fischio d’inizio del match. L’allenatore potrà contare su una squadra che crede in sé stessa, nonostante il mezzo passo falso di sabato con l’Empoli. Nella borsa dei calciatori sono sei i giocatori su cui poter puntare in vista del match, complici le squalifiche di Milik e Fagioli e l’infortunio di Kean./nTutto l’attacco sarà sulle spalle di Dusan Vlahovic (VLA09), giocatore rinato dopo una fastidiosa pubalgia che gli impediva di allenarsi e, di conseguenza, rendere in campo. Nel nuovo anno è decisamente esploso, con sei reti in appena quattro gare, tra Serie A e Coppa Italia: performance che gli hanno consentito di raggiungere un Year To Date (YTD) di 10,43%, il più alto in campo a San Siro. Probabilmente assistito dal giovane Yildiz (in vantaggio sul rientrante Chiesa), il serbo proverà a ripetersi dopo il gol dell’andata che aveva illuso i supporter bianconeri./nUna puntata interessante risponde al nome di Gleison Bremer (BRE03), centrale brasiliano dalla fisicità imponente e dall’ottima capacità di inserimento sui calci piazzati. Le sue doti lo eleggono a miglior difensore della rosa bianconera e recentemente, nella trasferta di Lecce, ha anche trovato il gol con un preciso colpo di testa. La difesa interista che, nella trasferta di Firenze, ha rischiato in parecchie occasioni potrebbe soffrirne la fisicità, quando sarà la Juventus a insidiare la porta di Sommer in occasione di calci d’angolo o calci di punizione. Una valutazione poco superiore a 40 milioni, in miglioramento dell’1,88% da inizio anno, il biglietto da visita del numero 3./nNonostante sia il worst performer della Juventus da inizio anno (-5,31%), potrebbe rivelarsi una spina nel fianco sulla fascia destra interista. E, dopotutto, sa come far male ai nerazzurri: Filip Kostic (KOS11) ha già timbrato il cartellino, nella passata stagione, in quella che fu l’ultima vittoria della Juventus contro l’Inter. Una spinta costante sulla fascia sinistra bianconera da ritrovare, per uscire da un momento di forma non brillantissimo e fornire assist al bacio per il connazionale Vlahovic. Il duello con Darmian (favorito su Dumfries) si preannuncia di pregevole fattura, sia dal punto di vista qualitativo che quantitativo./n/nQueste le puntate più appetibili del derby d’Italia di domenica sera. I giocatori sono pronti a scendere in campo e darsi battaglia fino all’ultimo. Non resta che provare a giocare come un trader sul Football Players Exchange di CSA, iscrivendosi alla piattaforma e negoziando i propri beniamini. Buy or sell? È tempo di mettersi in gioco, la corsa Scudetto illumina la borsa dei calciatori./nMa come funziona il Football Players Exchange di CSA? Per operare nella piattaforma l’utente deve accedere tramite desktop e convertire gli euro o criptovalute nei token CSAT, garantiti dal cambio fisso 1 a 1 e che potrà in qualsiasi momento prelevare dopo averli riconvertiti nuovamente in criptovalute. A quel punto potrà negoziare i calciatori che preferisce, puntando al rialzo o al ribasso delle quotazioni./nCome spiegato anche sul sito (clicca qui per accedere), i passaggi per iniziare a giocare sono i seguenti:",
      "date": "Ven, 2 Feb 2024",
      "url": "https://www.calcioefinanza.it/2024/02/02/inter-juventus-football-players-exchange/",
      "author": "MARCO PALLADINO",
      "imgLink": "https://www.calcioefinanza.it/wp-content/uploads/2024/01/Inzaghi-vs-Allegri-Derby-dItalia.webp"
    },
    {
      "id": "0.45122100546739813",
      "title": "Il passaggio del testimone: ecco su chi puntare tra Inter e Napoli",
      "excerpt": "Dopo le delusioni europee, il big match di San Siro chiude la 29esima giornata di Serie A. Lautaro contro Osimhen il duello più affascinante ma non solo: il Football Players Exchange di CSA svela le sue carte.",
      "body": "A dieci giornate dalla fine del campionato è già arrivato il primo verdetto: il Napoli sarà costretto a scucire il tricolore dal petto. Aritmeticamente, infatti, sono troppi i 31 punti accumulati tra i campioni d’Italia in carica e l’attuale capolista, l’Inter di Inzaghi, per poter permettere una rimonta./nNon che ci fosse bisogno del supporto dei numeri per dire che la stagione dei partenopei è di tutt’altro livello rispetto alla passata. Ecco che, proprio per questo, il big match di domenica sera può offrire una motivazione in più alla squadra di Calzona, colpita nell’orgoglio dal distacco siderale in campionato e dalla netta sconfitta per 0-3 del Maradona. Il posticipo di Serie A si giocherà anche sul Football Players Exchange di CSA, la piattaforma online in cui è possibile puntare su circa 400 calciatori provenienti dai top campionati europei./nIl cammino dell’Inter è comparabile al percorso partenopeo della stagione 2022/23, culminato con il terzo Scudetto della storia. Partite dominate, solidità difensiva e attacco spietato. Giocatori che stanno rendendo oltre le aspettative di inizio stagione, con prestazioni che hanno nettamente aumentato il valore di mercato dei singoli. Così come nella borsa dei calciatori, anche se con una sostanziale differenza./nDiversamente dai mercati azionari, dove il prezzo è legato alla legge della domanda e dell’offerta e può essere condizionato dall’intervento di eventuali “mani forti”, la quotazione del singolo calciatore sul Football Players Exchange è infatti esclusivamente legata alla prestazione sul campo./nQuest’ultima si basa su un indice, elaborato da Wallabies, che utilizza più di 7.000 variabili per ogni giocatore ad ogni match disputato, in modo da fornire il valore più accurato possibile garantendo affidabilità e trasparenza agli utenti./nUn passaggio del testimone che rappresenta, simbolicamente, il big match. Victor Osimhen, capocannoniere della scorsa stagione, che affronterà il suo (probabile) successore, Lautaro Martinez. La Scala del Calcio come palcoscenico della sfida, per dimenticare l’eliminazione dalla Champions League: il Football Players Exchange schiera questi protagonisti./nMostrare a tutti che, quest’anno, il tricolore è giusto si tinga di nerazzurro. La partita di domenica, quattro giorni dopo la cocente delusione di Madrid, può essere considerata la prova finale per la capolista. Inter che, data l’importanza della partita, non dovrebbe fare troppo turnover, scelta strategica adottata da Inzaghi nelle ultime apparizioni in campionato. Con La Champions che si è chiusa in anticipo, ecco che le ultime energie della stagione verranno dirottate, interamente, sulla Serie A./nIn difesa un ruolo fondamentale lo avrà Benjamin Pavard (PAV28), colpo del mercato estivo dei nerazzurri e piacevole sorpresa della stagione (+6% di valore). A lui l’arduo compito di marcare Kvaratskhelia, che vive un momento di forma non eccezionale ma, pur sempre, rappresenta un pericolo per le difese avversarie./nCentrocampo che vedrà, con tutta probabilità, il ritorno in pianta stabile di Hakan Calhanoglu (CAL20), dopo i 45 minuti in casa del Bologna. Il turco ha vissuto, finora, la migliore stagione in carriera, condita da ben 11 gol in tutte le competizioni. Il duello centrale con Lobotka promette spettacolo e, da lì, passerà molto del risultato di domenica in quel di San Siro./nLa fase offensiva dell’Inter sarà affidata, senza alcun dubbio, a Lautaro Martinez (LAU10). Il “Toro”, reduce dal rigore fallito in casa dell’Atletico Madrid, è il capocannoniere della Serie A da mesi ed è il giocatore più quotato dei nerazzurri (70,43 milioni). Una performance stagionale di +21% che lo porta a essere il titolare che di più ha visto aumentare la sua valutazione: è, infatti, Davide Frattesi (FRA16) il giocatore che più ha over performato quest’anno (+22%), seppur entrando spesso dalla panchina./n/n“Vorrei ma non posso”. Può essere sintetizzata così la stagione del Napoli, a maggior ragione dopo l’uscita dalla Champions League. La partita persa allo Stadio Olimpico, in terra catalana, rispecchia bene un’annata no per i partenopei: tre cambi di allenatore (contando anche Spalletti a fine stagione scorsa), finale persa in Supercoppa proprio contro i nerazzurri e un deludente settimo posto in campionato./nNella sfortunata trasferta in Spagna, una delle poche note positive risponde al nome di Amir Rrahmani (RRA13), autore del bel gol che ha tenuto il Napoli in gioco per più di un tempo. Il kosovaro ha sofferto molto la partenza di Kim, a fine stagione scorsa, ma ora sembra aver preso in mano il reparto difensivo partenopeo. Domenica sera ci sarà da fare gli straordinari, con due clienti scomodi come Lautaro e Thuram./nL’antica legge del gol, quello dell’ex. Matteo Politano (POL21) spera di poter confermare questa regola non scritta che, spesso, si conferma letale. Nonostante sia il giocatore meno quotato del Napoli in piattaforma (11,98 milioni), l’esterno romano ha vissuto tre stagioni in maglia nerazzurra, senza però lasciare il segno in maniera importante. A quota 7 gol in campionato, Politano conosce bene il Giuseppe Meazza e vuole dimostrarlo in campo./nÈ l’unico giocatore del Napoli che ha visto aumentare la propria valutazione da inizio anno, seppur un misero +1%. Victor Osimhen (OSI09) è la vera speranza di mister Calzona e dei tifosi partenopei: il terminale offensivo che può mettere in difficoltà una difesa solida come quella nerazzurra. Il “duello” con Lautaro è intrigante, ancor di più dopo l’appannata prestazione di Barcellona del nigeriano./nIn una stagione non all’altezza della precedente, comunque, Osimhen è il giocatore più quotato in campo sul Football Players Exchange (70,74 milioni) e ha raggiunto 13 gol in tutte le competizioni. Pronto, dunque, a sfidare San Siro, uno stadio che non porta benissimo al numero 9: il 21 novembre 2021, infatti, uno scontro aereo con Skriniar gli causò la frattura a zigomo e orbita sinistra. Dal rientro in campo ecco che appare l’iconica mascherina, da cui il nigeriano non si è più separato./n/nLe formazioni, e i rispettivi protagonisti, sono così delineati. La spunterà l’Inter, confermandosi schiacciasassi del campionato e avvicinando ancor di più la seconda stella? O la voglia di riscatto del Napoli porterà i partenopei a portar via punti dalla Scala del Calcio? Il verdetto arriverà domenica sera, anche il Football Players Exchange gioca Inter-Napoli./nMa come funziona il Football Players Exchange di CSA? Per operare nella piattaforma l’utente deve accedere tramite desktop e convertire gli euro o criptovalute nei token CSAT, garantiti dal cambio fisso 1 a 1 e che potrà in qualsiasi momento prelevare dopo averli riconvertiti nuovamente in criptovalute. A quel punto potrà negoziare i calciatori che preferisce, puntando al rialzo o al ribasso delle quotazioni./nCome spiegato anche sul sito (clicca qui per accedere), i passaggi per iniziare a giocare sono i seguenti:",
      "date": "Ven, 15 Mar 2024",
      "url": "https://www.calcioefinanza.it/2024/03/15/football-players-exchange-inter-napoli/",
      "author": "MARCO PALLADINO",
      "imgLink": "https://www.calcioefinanza.it/wp-content/uploads/2024/03/Inter-Napoli-CSA.webp"
    },
    {
      "id": "0.5886873378453652",
      "title": "«C’eravamo tanto amati»: i flop sulla borsa digitale dei calciatori",
      "excerpt": "Reduci dalle prestazioni positive dell’anno scorso, ecco i giocatori sul Football Players Exchange di CSA che hanno deluso le aspettative di inizio stagione: l’analisi dei flop nei cinque campionati.",
      "body": "Ai nastri di partenza sulla cresta dell’onda; a due mesi dal gong quasi sommersi dalla mareggiata. Arrivare al picco di forma non è facile ma confermarsi, ad alto livello, lo è ancora di più. Attirare su di sé gli occhi di tifosi e addetti ai lavori è conseguente alle performance in campo: non appena, però, le cose non girano come previsto, sono gli stessi “stakeholder” ad essere delusi ed etichettare come flop./nGiocatori alla ribalta nella stagione passata che, nell’attuale, non sono stati all’altezza. Arrivati alla sosta per le Nazionali, è tempo di tirare le somme anche su coloro che hanno performato al di sotto dello standard prefissato. Questo il campione dell’analisi settimanale del Football Players Exchange di CSA, la piattaforma online su cui è possibile negoziare circa 400 calciatori provenienti dai top cinque campionati europei./nLe prestazioni negative hanno inficiato, eccome, sulla valutazione dei calciatori in questione. Infatti, nella borsa dei calciatori, il valore di mercato dei giocatori è oggettivo e trasparente. La quotazione si basa sull’algoritmo di Wallabies, in cui sono ben 7.000 le variabili in gioco. Nessuna influenza, dunque, di domanda e offerta di mercato./nUn mercato, a proposito, che potrà vedere protagonisti coloro che non hanno mantenuto le promesse. La sessione estiva è distante poco più di tre mesi, un periodo dove il bivio è presto delineato: rilanciarsi nel proprio club e meritare la conferma oppure confermare il trend negativo e cercare una nuova sistemazione. Il destino passa dai piedi di questi stessi giocatori, presenti sul Football Players Exchange./nLa stagione italiana 2022/2023 ha visto, con grande sorpresa, Napoli e Lazio come prima e seconda del torneo. Le alte aspettative non sono state, però, confermate dalle due squadre, in corsa disperata per una complicata qualificazione europea./nIl flop più evidente è Ciro Immobile (IMM17), prima punta del club di Lotito. Il 34enne di origini campane non è più quello di qualche stagione fa, dove il suo impatto era determinante per i risultati della Lazio: tre anni di fila con più di 20 gol in campionato, contro gli appena 6 di questa annata. Una titolarità sempre in bilico con il compagno Castellanos e la probabile mancata convocazione a Euro2024 rappresentano al meglio la stagione di Immobile, con una performance stagionale pari a -47%./nContro ogni bookmaker anche il Napoli ha deluso. Piotr Zielinski (ZIE20) ne è il simbolo: punto di forza del centrocampo “tricolore” di Spalletti, ad oggi non è pervenuto. Il contratto in scadenza può essere un fattore, con l’accostamento sempre più forte all’Inter per la prossima stagione. Il suo valore è crollato a 19 milioni, per un -25% da agosto scorso./nLa Ligue1 presenta due ex conoscenze del calcio italiano, entrambi passati dal club nerazzurro di Milano. Joaquin Correa (COR20), in prestito al Marsiglia, sta vivendo una stagione quasi da separato in casa, con prestazioni molto deludenti (-22%): nonostante la qualità tecnica indiscussa, sono appena 10 le presenze in campionato ed è ancora a secco tra gol e assist. Impatto migliore lo ha avuto Milan Skriniar (SKR37), arrivato al Paris Saint Germain l’estate scorsa. Attualmente ai box per un infortunio alla caviglia, lo slovacco ha commesso qualche sbavatura di troppo nel girone d’andata, provocando un -13% al suo valore di mercato./nNel campionato inglese le due più grandi delusioni rispondono ai nomi di Chelsea e Manchester United. Nei Blues menzione speciale per Reece James (JAM24), terzino destro di grande prospettiva ma spesso out per infortunio. Operato a dicembre per un infortunio al tendine del ginocchio, James spera in una convocazione agli Europei, per riscattare una stagione sfortunata (-21%). Di pari passo le performance di Antony Martial (MAR09), vice Hojlund e Rashford nei Red Devils. Talento cristallino classe 1995, Martial non ha inciso finora (-25%), con appena 13 presenze e una sola marcatura contro l’Everton./nTrascinatore nel successo in Europa League 2022/2023, Lucas Ocampos (OCA05) può essere considerato un flop della Liga spagnola. Il suo Siviglia naviga in acque molto pericolose e il 16esimo posto in classifica rispecchia un’annata difficile per l’ex giocatore di Milan e Genoa (-20%): 26 presenze e 4 gol per l’argentino, lontano dai suoi standard realizzativi. Di simil analisi la stagione di Gerard Moreno (MOR07), bandiera del Villareal dal 2014. L’attaccante spagnolo non sta neanche facendo malissimo (sono 10 le reti segnate) ma è al di sotto del livello di un bomber da ben 181 gol in 152 partite disputate da professionista./nChiude una Bundesliga, fin qui, dominata dalla sorpresa Bayer Leverkusen. Ecco che i flop non possono che militare nelle due corazzate che, normalmente, si contendono il titolo tedesco. Nel Borussia Dortmund è Sebastien Haller (HAL09) a non aver inciso, nonostante il successo in Coppa d’Africa da protagonista. L’attaccante ivoriano, al momento infortunato alla caviglia, ha registrato solo 11 presenze in campionato e nessun gol all’attivo. Il Dortmund lo strappò all’Ajax nell’estate 2022 per 31 milioni di euro, ora la sua valutazione è in picchiata (-22%)./nI bavaresi, invece, non hanno potuto contare sulla miglior versione di Joshua Kimmich (KIM06), il cui nome inizia a circolare in vista del calciomercato estivo. Con il Bayern ha vinto otto Bundesliga e una Champions League: sono solo alcuni dei successi del tuttofare tedesco, che potrebbe incrementare il palmares personale lontano dal club che lo ha formato. Il Manchester United ha già chiesto informazioni e il potere economico della proprietà Glazer è ben risaputo./n/nQuesti sono solo alcuni dei flop della stagione 2023/2024. Per scoprire chi non ha mantenuto le promesse di inizio stagione, è necessario accedere e iscriversi al Football Players Exchange di CSA. Puntare sul riscatto o abbandonare definitamente? Il dubbio amletico del trader nella borsa dei calciatori./nMa come funziona il Football Players Exchange di CSA? Per operare nella piattaforma l’utente deve accedere tramite desktop e convertire gli euro o criptovalute nei token CSAT, garantiti dal cambio fisso 1 a 1 e che potrà in qualsiasi momento prelevare dopo averli riconvertiti nuovamente in criptovalute. A quel punto potrà negoziare i calciatori che preferisce, puntando al rialzo o al ribasso delle quotazioni./nCome spiegato anche sul sito (clicca qui per accedere), i passaggi per iniziare a giocare sono i seguenti:",
      "date": "Ven, 22 Mar 2024",
      "url": "https://www.calcioefinanza.it/2024/03/22/football-players-exchange-flop/",
      "author": "MARCO PALLADINO",
      "imgLink": "https://www.calcioefinanza.it/wp-content/uploads/2024/03/I-flop-del-Football-Players-Exchange.webp"
    },
    {
      "id": "0.11444191000302559",
      "title": "Direttore sportivo per un giorno? Sul Football Players Exchange è possibile",
      "excerpt": "Nella borsa dei calciatori di CSA si può puntare, al rialzo o al ribasso, su circa 400 top player: tutto quello che c’è da sapere sulle negoziazioni in piattaforma.",
      "body": "Avere a disposizione un proprio budget e ingaggiare i migliori giocatori d’Europa. Quante volte si è sognato di portare, nel proprio club del cuore, il top player del momento. Una squadra o, meglio, un roaster di campioni che possono essere acquistati come veri e proprio titoli in borsa: questo il core del Football Players Exchange di CSA./nUna piattaforma online su cui è possibile puntare su circa 400 calciatori provenienti dai top campionati europei. L’utente può agire come un vero e proprio trader, potendo puntare a rialzo (BUY) o a ribasso (SELL) sul valore di mercato del giocatore./nLa quotazione degli atleti, nella borsa dei calciatori, è esclusivamente legata alla performance sul campo e si basa su un indice. Quest’ultimo, elaborato da Wallabies, utilizza più di 7.000 variabili per ogni giocatore ad ogni match disputato, in modo da fornire il valore più accurato possibile garantendo affidabilità e trasparenza agli utenti./nMa quali sono i passaggi per negoziare il campione di turno? Ecco una guida per scoprire gli step da seguire e i dettagli delle trattative in piattaforma./nDopo aver effettuato l’accesso in piattaforma e aver completato l’iscrizione, si può entrare nel vivo del Football Players Exchange. L’utente, per operare, deve crearsi il proprio wallet e accedere alla sezione calciatori./nL’area è suddivisa in due sezioni principali: la prima rappresentata da una tabella con i dati statistici del giocatore mentre, nella sezione di destra, è presente una scheda identificativa del calciatore, la quale include, oltre a dati statistici, anche dati qualitativi, tra cui Nazionalità, Club, data di nascita, piede e ruolo./nEcco la scheda attuale di Rafael Leao (LEA10), attaccante del Milan e giocatore con quotazione maggiore in Serie A./n/nCome avviene in Borsa, ogni titolo acquistabile ha determinate caratteristiche che lo differenziano dagli altri. Nella sezione superiore della tabella sono indicate le variabili statistiche e qualitative associate a ciascun giocatore. Ecco quali sono e cosa rappresentano:/nUna volta optato per il calciatore desiderato, si passa alla vera e propria fase di negoziazione. Cliccando su “Negozia”, nella tabella descrittiva situato in basso a destra, si viene portati nella sezione di trading del calciatore. Qui l’esempio specifico delle numeriche attuali per il portoghese./n/nIn questa sezione si ha la possibilità di puntare a rialzo (BUY) o a ribasso (SELL) sul valore di mercato del calciatore. In entrambi i casi occorre inserire il numero di CSAC che si vuole negoziare (quantità minima pari a 10) e confermare l’operazione./nUna volta completato l’acquisto, per monitorare la posizione, basterà recarsi all’interno della sezione portafoglio (immagine sotto), nella quale si può disporre di una visione chiara e precisa di tutte le posizioni aperte. Infine, si potrà chiudere la posizione quando si desidera, cliccando su “Chiudi”. Una volta eseguito, saranno riaccreditati i CSAC, disponibili per compiere ulteriori operazioni./n/nQuesta la grande novità del Football Players Exchange: per la prima volta nella storia, il mercato delle negoziazioni sui calciatori è 100% liquido, ossia completamente svincolato da domanda e offerta. Quindi in qualsiasi momento sarà possibile aprire, o chiudere, una posizione a rialzo o a ribasso sul valore di mercato del calciatore./nCome avviene sui mercati azionari durante eventi straordinari, su alcuni calciatori non sarà possibile aprire nuove posizioni e chiudere quelle esistenti. Nel dettaglio, ecco le casistiche di limitazioni alle negoziazioni all’interno della piattaforma:/nContestualmente al fischio d’inizio della partita, saranno sospese le negoziazioni sui calciatori appartenenti al Club in campo indicativamente per le 24 ore successive al match./nIn caso di infortunio, squalifica, indagini per doping, o altri fattori che gli impediscono di giocare durante il campionato, l’indice non registrerà alcuna variazione per i primi 45 giorni. Dal giorno 46 in poi, l’indice subirà una variazione a ribasso pari allo 0,75% ad ogni partita non disputata dal giocatore in esame. Inoltre, dal momento della sospensione, non sarà possibile aprire nuove posizioni sul calciatore fino al suo rientro in campo. Esempi d’attualità le vicende di Sandro Tonali (TON08) e Nicolò Fagioli (FAG21)./nNel remoto caso di interruzione improvvisa e definitiva della carriera, il giocatore verrà delistato dal Football Players Exchange. Una volta avvenuto il delisting non sarà più presente l’indice all’interno della piattaforma. Quando avviene un delisting il valore di mercato del calciatore non verrà più aggiornato e rimarrà l’ultimo registrato./nLe variazioni nel valore di mercato di un calciatore sono calcolate sulla base delle sue prestazioni in partite competitive non amichevoli appartenenti ad uno dei seguenti 5 campionati: Serie A (Italia); Ligue1 (Francia); Premier League (Inghilterra); Liga (Spagna); Bundesliga (Germania), oltre che nelle Coppe come Champions League ed Europa League. Se il calciatore si trasferisce in un campionato esterno alla lista sopra menzionata, il giocatore verrà delistato dal Football Players Exchange./nQuesti i principali passaggi da compiere per negoziare i calciatori sul Football Players Exchange. Ora gioca come un trader nella borsa dei calciatori e punta sui top calciatori in Europa.",
      "date": "Ven, 23 Feb 2024",
      "url": "https://www.calcioefinanza.it/2024/02/23/football-players-exchange-come-negoziare/",
      "author": "MARCO PALLADINO",
      "imgLink": "https://www.calcioefinanza.it/wp-content/uploads/2024/02/Negoziare-calciatori-Football-Players-Exchange_Leao.webp"
    },
    {
      "id": "0.5179254724659302",
      "title": "Gli ultimi saranno i primi? Ecco i low-cost in giro per l’Europa",
      "excerpt": "Il Football Players Exchange di CSA mostra i giocatori con minor valore di mercato, nei top cinque campionati. Tra giovani in rampa di lancio e giocatori di acclamata esperienza.",
      "body": "Ultimo giorno di mercato, stagione 2011-12. Il Milan campione d’Italia, attraverso uno dei cosiddetti “colpi del condor” Galliani, acquista Antonio Nocerino dal Palermo. Prezzo dell’operazione 900mila euro, con i tifosi indifferenti all’annuncio della conclusione della trattativa. A fine anno furono ben 11 i gol del numero 23, alle spalle del capocannoniere della squadra Ibrahimovic, che consentirono al giocatore la convocazione agli Europei 2012./nGli acquisti “alla Nocerino” sono linfa vitale per i club: prezzo d’acquisto basso, rendimento oltre ogni più rosea aspettativa e possibilità di fare un’importante plusvalenza. Una strategia vincente anche sul Football Players Exchange di CSA, la piattaforma online in cui è possibile negoziare circa 400 calciatori provenienti dai top campionati europei./nLa borsa dei calciatori ha, come ogni marketplace, delle possibilità low-cost a cui è possibile attingere. Giusto specificare come i giocatori vengano acquisiti come vere e proprie azioni frazionate: dunque, è l’utente a scegliere la cifra da investire, indipendentemente dalla quotazione, e il rendimento del giocatore influenza quest’ultima e la relativa variazione./nA tal proposito, il valore di mercato dei giocatori negoziabili sulla borsa dei calciatori non viene influenzato dalla legge della domanda e dell’offerta, ma è legato esclusivamente alla performance sul campo e si basa su un indice, elaborato da Wallabies, che utilizza più di 7.000 variabili per ogni giocatore ad ogni match disputato. Nessuna speculazione è dunque possibile, conta solo il rendimento sul rettangolo di gioco./nUn viaggio tra i top cinque campionati europei per scoprire chi sono i calciatori low-cost, all’interno del Football Players Exchange. Atleti già affermati, con una carriera importante alle spalle, e giocatori che ancora devono mostrare, ancora, tutte le proprie qualità. Queste le opportunità in piattaforma./nEssere il giocatore più anziano e il meno quotato dell’intera piattaforma, seppur considerato da tutti un fedelissimo del proprio allenatore. Identikit che combacia perfettamente con Matteo Darmian (DAR36), vero e proprio jolly dell’Inter capolista. Nella borsa dei calciatori è listato come difensore, anche se il giocatore lombardo ha ricoperto numerosi ruoli in carriera: dal terzino all’ala, passando per il “braccetto” della difesa a tre./nLa quotazione di 4,29 milioni è provocata da una carriera ormai in fase calante e, quindi, un investimento di poca futuribilità, per un giocatore che ha vestito anche la prestigiosa maglia del Manchester United. Nonostante ciò, il duello con il compagno Dumfries è spesso vinto dal classe ‘89, che sogna anche una convocazione per l’Europeo di giugno./nL’altro difensore di questa speciale classifica ha del sorprendente. Campione del Mondo in carica con la sua Argentina, grazie proprio al suo rigore decisivo in finale contro la Francia. A Qatar 2022 l’eroe biancoceleste è stato Gonzalo Montiel (MON29), terzino militante nel Nottingham Forrest. La stagione 2023-24 in Premier League, però, non è all’altezza del curriculum dell’argentino: 15 presenze totali, condite da 0 goal e 3 assist. Un primo contatto con il campionato inglese non da tramandare ai posteri per Montiel, dopo la buona parentesi in Liga con il Siviglia. Puntare su di lui potrebbe essere una buona chiamata, per un possibile riscatto personale./nAlla stessa valutazione di 9,83 milioni si posiziona Rominigue Kouamé (KOU12), centrocampista del Cadice. Il centrocampista ivoriano si è trasferito nel massimo campionato spagnolo a fine mercato estivo scorso, dopo una lunga permanenza al Troyes e dopo averlo portato nella massima serie francese. Sono 18 le presenze stagionali, per un ambientamento non facile nel nuovo club che lo ha penalizzato nella quotazione in piattaforma (YTD pari a -4%)./nNel reparto di centrocampo lo affianca Sanjiin Prcic (PRC14), giocatore dello Strasburgo con un passato in Italia con le maglie di Torino e Perugia. Il 30enne serbo ha collezionato solo 3 presenze in stagione, per un totale di 87 minuti. Il suo allenatore Patrick Vieira non ha, per ora, puntato sul mediano, in una stagione dove la squadra francese naviga in acque tranquille di classifica (12esimo posto in Ligue1)./nL’unico attaccante in questa lista è Ludovic Ajorque (AJO17), prima punta del Mainz. Avete presente la classica “boa d’attacco” da innescare con cross dalle fasce? Questo è il francese classe ’94, grazie anche ai suoi 196cm di altezza. La stagione corrente lo ha visto in campo 20 volte, con 3 marcature siglate e una valutazione in piattaforma pari a 8,48 milioni. Sabato affronta il Bayern Monaco, reduce dalla vittoria con la Lazio in Champions: bavaresi che potrebbero essere sulle gambe e quindi perché non puntare sul numero 17 del Mainz?/n/nStagioni complicate, dunque, per i protagonisti di questa analisi. L’unico soddisfatto sembra essere Darmian, in procinto di conquistare il secondo tricolore in maglia nerazzurra. Gli altri devono rialzare la testa, cambiando il trend di una stagione, fin qui, deludente. Tocca ora agli utenti accedere alla borsa dei calciatori, iscriversi e decidere se puntare sui low-cost del Football Players Exchange./nMa come funziona il Football Players Exchange di CSA? Per operare nella piattaforma l’utente deve accedere tramite desktop e convertire gli euro o criptovalute nei token CSAT, garantiti dal cambio fisso 1 a 1 e che potrà in qualsiasi momento prelevare dopo averli riconvertiti nuovamente in criptovalute. A quel punto potrà negoziare i calciatori che preferisce, puntando al rialzo o al ribasso delle quotazioni./nCome spiegato anche sul sito (clicca qui per accedere), i passaggi per iniziare a giocare sono i seguenti:",
      "date": "Ven, 8 Mar 2024",
      "url": "https://www.calcioefinanza.it/2024/03/08/football-players-exchange-low-cost/",
      "author": "MARCO PALLADINO",
      "imgLink": "https://www.calcioefinanza.it/wp-content/uploads/2024/03/Low-cost-Football-Players-Exchange.webp"
    },
    {
      "id": "0.20945120085347818",
      "title": "Arrivederci mister: gioie e dolori del cambio in panchina sulla piattaforma",
      "excerpt": "Panchine girevoli per Roma, Lazio e Napoli, in una stagione complicata. Dalla rinascita di Pellegrini alle difficoltà di Immobile, ecco l’impatto dei nuovi mister nel Football Players Exchange di CSA.",
      "body": "A pagare è sempre lui. Nel calcio, come negli altri sport di squadra, i risultati determinano imprescindibilmente il destino degli allenatori. Data l’impossibilità di cambiare gran parte della rosa, ecco che l’esonero della guida tecnica diventa la via più rapida, semplice e ben vista dalla tifoseria./nAlla ricerca di nuovi stimoli e impronte tattiche, il cambio in panchina è molto frequente nel calcio di casa nostra. Non appena le proprietà si accorgono di difficoltà nel raggiungere gli obiettivi, l’immediato pensiero va al sollevare dall’incarico il mister, con la speranza di una svolta./nSe spesso avviene in lotta retrocessione, quest’anno la Serie A ha regalato illustri cambi in panchina anche nella parte alta della classifica: sotto la lente d’ingrandimento i casi di Roma, Napoli e Lazio, in rigoroso ordine di classifica attuale./nNuove guide tecniche che hanno impattato, sia positivamente che non, sulle prestazioni dei calciatori nel Football Players Exchange di CSA, la piattaforma online in cui è possibile giocare come un vero e proprio trader. Sono circa 400 i giocatori su cui poter puntare, militanti nei top 5 campionati europei./nLe performance degli atleti impattano, in maniera oggettiva, sulla propria valutazione nella borsa dei calciatori. Infatti, grazie all’indice di Wallabies, le quotazioni non dipendono da domanda e offerta di mercato, bensì da circa 7.000 variabili dell’algoritmo./nMa che impatto ha avuto il cambio in panchina per i giocatori di Roma, Napoli e Lazio? Il Football Players Exchange espone i propri verdetti, a poco meno di due mesi dal termine della stagione./nIl grande divorzio della stagione risponde al nome di Jose Mourinho. Il condottiero dei romanisti, protagonista dei convincenti percorsi europei del club, è stato esonerato lo scorso 16 gennaio 2024. La panchina, in poche ore, è stata affidata a Daniele De Rossi: sì una leggenda della Roma ma che, come allenatore, annoverava solo poche partite alla Spal in Serie B./nQuasi tre mesi dopo il cambio in panchina la differenza con la precedente gestione è netta: baricentro della squadra spostato in avanti, difesa a quattro e più libertà ai giocatori di qualità della rosa. Tra questi Lorenzo Pellegrini (PEL07), la cui metamorfosi ha dell’incredibile. Collezionati 5 gol e 4 assist con DDR in panchina, simbolo di ritrovata serenità e chance di mostrare il proprio grande talento, con un posto in campo prenotato agli Europei 2024./nTra i giocatori che hanno confermato, invece, il proprio livello spicca Gianluca Mancini (MAN23), insostituibile sia per Mourinho che per il nuovo allenatore. Pilastro della difesa e del tifo romanista, il gol decisivo nel derby non può che confermarlo tra i titolarissimi./nLa delusione della gestione De Rossi è, senza alcun dubbio, Romelu Lukaku (LUK90). L’attaccante belga aveva un feeling diverso con il portoghese, che ha il merito di averlo corteggiato e convinto a trasferirsi dal Chelsea all’ombra del Colosseo. Le sole due marcature siglate con DDR, a cui si somma una forma da rivedere, fanno propendere per il rientro a Londra a giugno./nIn principio fu Rudi Garcia, per poi passare a Walter Mazzarri e concludere, dal 19 febbraio scorso, con Francesco Calzona. Gli attuali detentori del titolo nazionale hanno vissuto una stagione travagliata, nettamente al di sotto delle aspettative di inizio anno: i cambi in panchina ne sono la sintesi più chiara./nLa gestione Calzona ha rimesso al centro del gioco Stanislav Lobotka (LOB68), regista del Napoli e della sua Slovacchia. Sempre in campo, il numero 68 è colui che gestisce le trame dei partenopei, dopo la parentesi con Mazzarri in cui, spesso, gli veniva preferita la forza fisica di Anguissa e Cajuste. Un imprescindibile per l’ex secondo di Spalletti, vero artefice della stagione da top player di Lobotka./nNonostante i gol capolavoro di Monza, Piotr Zielinski (ZIE20) e Victor Osimhen (OSI09) vedranno, con tutta probabilità, finire la propria storia con il Napoli a giugno. Il polacco sta deludendo da inizio stagione, senza che i cambi in panchina potessero incidere sulle sue performance: aver già sposato la corte dell’Inter sembra essere stato il fattore decisivo./nL’avventura del nigeriano in maglia azzurra è ai titoli di coda, in una stagione passata più ai box che in campo. Appena 19 partite in Serie A e 12 gol, troppo poco per il capocannoniere del massimo campionato nazionale 2023. Calzona ci punta tanto e l’ambito piazzamento europeo del Napoli non può che passare dalle prestazioni del numero 9, per salutare bene il popolo partenopeo./n«La S.S. Lazio rende noto che Igor Tudor, a decorrere dalla data odierna, assume il ruolo di responsabile della prima squadra», recita il comunicato del club dello scorso 14 marzo. Esonerato Maurizio Sarri, dopo una permanenza di quasi tre anni sulla panchina biancoceleste./nPanchina, dunque, affidata a Tudor, dopo l’esperienza di Marsiglia. Chiaro il messaggio del patron Lotito: più concretezza ed equilibrio alla squadra, allontanandosi dal credo tattico dell’allenatore toscano basato su fraseggi e pulizia tecnica. Una nuova gestione che sta esaltando Adam Marusic (MAR77), esterno a tutta fascia nel nuovo 3-4-2-1 del mister croato. Il gol decisivo contro la Juventus, arrivato dopo due anni a secco, ne è la prova./nLe difficoltà di rendimento, e di rinnovo contrattuale, sono rimaste per Luis Alberto (LUI10) e Ciro Immobile (IMM17). Lo spagnolo ha arretrato il raggio d’azione, schierandosi nei due di centrocampo con Guendouzi. Tudor chiede tanto sacrificio e corsa, non esattamente due qualità per cui il numero 10 eccelle in campo: ecco, forse, spiegata la “rumorosa” panchina nel derby di Roma./nIl capitano laziale è, ormai, in rotta anche con parte della tifoseria. Le critiche non mancano e qualche fischio è già arrivato dalle tribune dell’Olimpico. Il duello con il compagno Castellanos sembra poter essere vinto da quest’ultimo, probabile titolare dell’attacco biancoceleste nella prossima stagione./n/nQuesto l’impatto dei tre nuovi allenatori sui giocatori di Roma, Napoli e Lazio. Il finale di stagione è ancora tutto da scrivere, anche per gli stessi staff tecnici. Se Tudor sembra certo di rimanere, forte del contratto, non si può dire la stessa cosa di De Rossi e, ancor meno, per il “traghettatore” Calzona. Il Football Players Exhchange è la piattaforma giusta per puntare sui protagonisti in campo: dalle loro gesta passa molto del futuro dei rispettivi club./nMa come funziona il Football Players Exchange di CSA? Per operare nella piattaforma l’utente deve accedere tramite desktop e convertire gli euro o criptovalute nei token CSAT, garantiti dal cambio fisso 1 a 1 e che potrà in qualsiasi momento prelevare dopo averli riconvertiti nuovamente in criptovalute. A quel punto potrà negoziare i calciatori che preferisce, puntando al rialzo o al ribasso delle quotazioni./nCome spiegato anche sul sito (clicca qui per accedere), i passaggi per iniziare a giocare sono i seguenti:",
      "date": "Ven, 12 Apr 2024",
      "url": "https://www.calcioefinanza.it/2024/04/12/football-players-exchange-impatto-cambio-allenatore/",
      "author": "MARCO PALLADINO",
      "imgLink": "https://www.calcioefinanza.it/wp-content/uploads/2024/04/Cambio-allenatore-FPE.webp"
    },
    {
      "id": "0.7031472194749621",
      "title": "Luci a San Siro: un Derby di Milano dal sapore di Scudetto",
      "excerpt": "Il posticipo del 33esimo turno di Serie A può valere il titolo: in caso di vittoria nerazzurra, arriverebbe la seconda stella. Ecco la presentazione della stracittadina sul Football Players Exchange di CSA.",
      "body": "«Luci a San Siro di quella sera. Che c’è di strano siamo stati tutti là». Cantava così Roberto Vecchioni, nel lontano 1971, una delle canzoni più iconiche della sua produzione musicale: una strofa che, però, torna di grande attualità nel turno di campionato alle porte./nUn derby oltre i tre punti, con un possibile tricolore da assegnare. Non una prima volta per la stracittadina milanese. Il 4 maggio del 2008 il Milan campione del mondo di Ancelotti batteva l’Inter di Mancini per 2-1, posticipando di due giornate il 16esimo scudetto nerazzurro. Una situazione molto simile a quell’attuale./nScaramanzia a parte, il big match del lunedì sera di Serie A promette grandi emozioni per entrambe le tifoserie. I rossoneri, padroni di casa, cercheranno di rialzare la testa nei derby, con uno score particolarmente negativo nelle ultime stagioni: l’ultima stracittadina vinta risale al 3 settembre 2022, con il successo per 3-2 in rimonta./nI nerazzurri, d’altro canto, si apprestano a conseguire il tricolore e l’ambita seconda stella: “basterà” vincere contro i rivali cittadini per far partire la festa interista. Uno scenario “thrilling” in un San Siro che sarà, perlopiù, colorato di rossonero./nUn match che sposterà gli equilibri anche sul Football Players Exchange di CSA, la piattaforma online su cui è possibile negoziare circa 400 calciatori dei top 5 campionati europei. La borsa dei calciatori ospita ben 19 giocatori delle due squadre di Milano, pronte a darsi battaglia in un Giuseppe Meazza sold-out da settimane./nLe prestazioni degli atleti impatteranno sulla valutazione in piattaforma: sarà il campo a parlare, senza alcuna variazione per l’andamento del mercato. L’algoritmo di Wallabies, con circa 7.000 variabili, garantisce piena oggettività sulla quotazione dei giocatori e affidabilità per gli utenti./nLa stracittadina milanese numero 239 potrebbe rimanere nella storia del calcio italiano. Il Milan per l’orgoglio, l’Inter per il titolo: ecco l’analisi del derby della Madonnina sul Football Players Exchange./nUn’ossessione chiamata derby. Stefano Pioli non batte l’Inter da cinque incontri e la tifoseria rossonera non sembra proprio riuscire a digerirlo. La “manita” subita nel settembre scorso fa ancora male, a cui si somma l’eliminazione in semifinale di Champions League della stagione passata./nIn vista della stracittadina, sul Football Players Exchange, il Milan può contare su otto giocatori disponibili, considerando l’infortunio di Pierre Kalulu./nPer invertire il trend e, perché no, guadagnarsi la conferma sulla panchina, Pioli punta molto sulla vecchia guardia: giocatori come Theo Hernandez (HER19), Ismael Bennacer (BEN04) e Rafael Leao (LEA10) che, con il mister parmigiano, hanno trascinato il Milan allo Scudetto di due stagioni fa./nIl terzino francese vive la stracittadina come una “corrida” e i precedenti duelli sulla fascia con Dumfries ne sono una dimostrazione. Il mediano ex Empoli sarà fondamentale per dare equilibrio alla squadra, reduce da tre gol subiti in casa del Sassuolo. Sarà il portoghese in maglia 10 il vero punto di riferimento degli attacchi rossoneri: 13 gol e 12 assist stagionali per il giocatore più quotato in campo (88,24 milioni), con tanta voglia di bissare la marcatura del derby d’andata./nIl jolly che non ti aspetti potrebbe, però, rispondere all’identikit di Samuel Chuckwueze (CHU21). Dopo una stagione di più bassi che alti, il nigeriano è reduce da prestazioni convincenti e insidia il compagno Pulisic per una maglia da titolare. Chissà che la trasferta di Roma possa influire sulle scelte, dall’inizio, di Pioli./n/nTre punti che significherebbero Scudetto. Il pareggio casalingo con il Cagliari ha complicato, leggermente, il destino interista: solo una vittoria porterebbe il tricolore a dipingersi di nerazzurro. Il Milan arriverà dalla trasferta romana del giovedì, con l’Inter che potrà contare su un’intera settimana di allenamenti al Suning Center./nIn piattaforma, l’Inter avrà a disposizione dieci giocatori, tutti arruolabili./nI rientri dalla squalifica di Benjamin Pavard (PAV28) e Lautaro Martinez (LAU10) possono spostare gli equilibri: l’imprecisione della retroguardia interista, vista contro i sardi, potrebbe essere risolta dalla classe ed esperienza del francese; sul lato opposto del campo rientra “El Toro”, per aumentare il bottino di gol in Serie A e confermarsi capocannoniere, nonché calciatore nerazzurro dal valore più alto (67,51 milioni). Sono ben otto le marcature dell’argentino nel derby di Milano, due in più dell’eroe del Triplete Milito./nA centrocampo si deciderà tanto del big match del Meazza. La garra di Nicolò Barella (BAR23) servirà a contrastare il dinamismo dei due mediani rossoneri. A fianco dell’italiano, però, agirà il regista migliore di questa Serie 2023/24, che il derby non può che sentirlo particolarmente./nHakan Calhanoglu (CAL20) vivrà una partita dentro la partita, con un finale che sarebbe epico. Vincere il campionato davanti agli ex-tifosi che, dal suo trasferimento lato opposto del Naviglio, lo hanno iscritto alla propria “lista nera”. Dal canto suo il turco ha smorzato la tensione, dicendo di volere «festeggiamenti tranquilli in caso di successo»: si vedrà se alle parole seguiranno i fatti ma, di certo, sarà un match diverso per il numero 20./n/nLa Scala del Calcio è pronta ad ospitare una stracittadina d’eccezione, con il mondo del pallone sintonizzato su Milano. Tra certezze e sorprese, il Football Players Exchange ha delineato i suoi protagonisti annunciati: non resta che accedere alla piattaforma, effettuare l’iscrizione e iniziare a giocare come un vero trader sulla borsa dei calciatori./nMa come funziona il Football Players Exchange di CSA? Per operare nella piattaforma l’utente deve accedere tramite desktop e convertire gli euro o criptovalute nei token CSAT, garantiti dal cambio fisso 1 a 1 e che potrà in qualsiasi momento prelevare dopo averli riconvertiti nuovamente in criptovalute. A quel punto potrà negoziare i calciatori che preferisce, puntando al rialzo o al ribasso delle quotazioni./nCome spiegato anche sul sito (clicca qui per accedere), i passaggi per iniziare a giocare sono i seguenti:",
      "date": "Ven, 19 Apr 2024",
      "url": "https://www.calcioefinanza.it/2024/04/19/football-players-exchange-milan-inter/",
      "author": "MARCO PALLADINO",
      "imgLink": "https://www.calcioefinanza.it/wp-content/uploads/2024/04/copertina-sito-derby.webp"
    },
    {
      "id": "0.3480998545982246",
      "title": "«Non ci resta che l’Europa»: quando la Coppa può salvare una stagione",
      "excerpt": "Al di sotto delle aspettative in campionato, l’appuntamento infrasettimanale diventa decisivo: dal Barcellona alla Fiorentina, ecco l’analisi dei club coinvolti sul Football Players Exchange di CSA.",
      "body": "Da zero a cento il passo è breve. Brevissimo se si parla di sport, ancora di più se è il calcio a essere protagonista. Le aspettative dei tifosi pesano fortemente sul giudizio di un’annata e pochi secondi possono trasformare una stagione da positiva a negativa, e viceversa./nArrivati ad aprile, ecco che i destini dei club si stanno delineando sempre di più, tra manifestazioni nazionali e internazionali. L’essere competitivi su più fronti comporta un grande dispendio di energie fisiche e mentali ma, anche, una grossa opportunità: le prestazioni europee come viatico per risollevare una stagione./nUn mantra condiviso da alcuni club sul Football Players Exchange di CSA, la piattaforma online in cui è possibile puntare su circa 400 calciatori provenienti dai top 5 campionati europei./nTra le tre competizioni europee, sono molte le squadre in cerca di riscatto, dopo che le aspettative nei rispettivi campionati nazionali non sono state rispettate pienamente. Performance al di sotto dei propri standard che riflettono il valore di mercato degli atleti, come avviene nella borsa dei calciatori./nDiversamente dai mercati azionari, però, la quotazione non varia per le leggi di domanda e offerta. A ogni calciatore viene associata una cifra, risultante dall’algoritmo di Wallabies. L’indice, caratterizzato da ben 7.000 variabili, garantisce piena oggettività e trasparenza alla piattaforma, senza alcuna influenza dall’esterno./nDalla Champions alla Conference, passando per l’Europa League, ecco i club che si giocano tutto in territorio europeo. Da squadre “costrette” a vincere per blasone ad altre per necessità, il Football Players Exchange delinea i risvolti di un caldo finale di stagione./nAd abituar troppo bene i propri supporter poi, di conseguenza, l’obbligo di vincere diventa un’ossessione. Un destino che unisce Bayern Monaco e Barcellona, approdati non senza fatica ai quarti di finale di Champions League./nLa squadra bavarese non sta vivendo una stagione facile: secondo posto in campionato a meno dieci dal Leverkusen, il tecnico Thomas Tuchel dimissionario e fuori dalla Coppa nazionale. Ecco che il cammino europeo diventa fondamentale per non etichettare come fallimentare la stagione corrente. Per il quarto di finale con l’Arsenal, l’attacco sarà sulle spalle dell’inglese Harry Kane (KAN09), supportato dal talento e dallo straripante stato di forma (+27%) di Leroy Sane (SAN10). In difesa i tedeschi possono puntare sul rigenerato Matthijs de Ligt (DEL04), dopo un fine 2023 ai box per la rottura parziale del legamento del ginocchio./nEliminato il Napoli, il club blaugrana è uscito dall’urna di Nyon con un sorteggio duro. Il Paris Saint Germain come ostacolo verso la finale di Wembley, per un cammino europeo che potrebbe risollevare l’ultimo anno di Xavi sulla panchina catalana. Dopo il successo della scorsa annata, sono otto i punti di distacco dal Real Madrid in Liga, con una rimonta quasi impossibile. Per il finale di stagione occhi puntati su Joao Felix (JOA14), rinato dopo la parentesi grigia a Madrid. I terzini Jules Koundè (KOU23) e Joao Cancelo (CAN02) garantiscono grande affidabilità difensiva, il primo, e pericolosità offensiva, il secondo./n/nAlzare il trofeo per scrivere la storia e, perché no, tenersi la panchina di uno dei club più titolati al mondo. Per delucidazioni chiedere a Stefano Pioli. Il suo Milan ha messo l’Europa League in cima ai propri obiettivi, da qui a fine maggio. La sorte ha voluto un altro derby italiano ai quarti di finale, dopo lo scorso anno con il Napoli in Champions. La Roma sarà un osso duro ma la squadra rossonera ha pronte alcune carte che potrebbero risultare letali. Theo Hernandez (HER19) in difesa, Ruben Loftus-Cheek (LOF08) in mezzo al campo e Christian Pulisic (PUL11) davanti: giocatori di livello europeo per vincere, per la prima volta, l’ex Coppa UEFA./nCompetizione che vede un’altra squadra a dover dipendere, fortemente, dai risultati infrasettimanali. Il club in questione è il West Ham di David Moyes, attualmente settimo in Premier League. Davanti le squadre macinano punti senza soluzione di continuità ed ecco che gli Hammers puntano alla manifestazione europea, dopo aver sollevato al cielo di Praga la Conference League 2022/23. A decidere quella finale fu Jarrod Bowen (BOW20), attaccante esterno da 18 gol stagionali. La stella della squadra, però, risponde al nome di Lucas Paquetà (LUC10), brasiliano ex-Milan che sta disputando una stagione da top player assoluto. Il centrocampo del club londinese viene sorretto dai muscoli di Tomáš Souček (SOU28), mediano di 1.92 metri che protegge la difesa di Moyes./n/nUna squadra a due facce: una versione campionato, l’altra versione Coppa. La Fiorentina di Vincenzo Italiano come dottor Jekyll e Mr. Hyde. Se in Serie A ricopre un ottavo posto deludente, nelle coppe dà il meglio di sé. Semifinale di Coppa Italia e quarti di finale di Conference League, come la passata stagione. Scorsa annata che portò la Fiorentina in fondo a entrambe le competizioni, seppur con zero trofei in bacheca./nQuest’anno il popolo viola vuole un’inversione di rotta e il talento più puro, per farlo, è Nicolas Gonzalez (GON10), fantasista argentino già in doppia cifra in stagione. L’uomo di coppa, però, è Antonin Barak (BAR72), autore di quattro reti in totale ma ben tre in Conference League. La difesa è sorretta dal solito Nikola Milenkovic (MIL04), arrivato nel lontano luglio 2017 e pilastro della retroguardia gigliata./n/nCammino europeo che sarà, dunque, fondamentale per i verdetti di fine stagione. Conferme dirigenziali, rinnovi a staff tecnico e giocatori e, ultimo non per importanza, responso della tifoseria. Non resta che accedere alla borsa dei calciatori, iscriversi e scegliere se puntare sui giocatori di questi club: l’Europa come ultima spiaggia./nMa come funziona il Football Players Exchange di CSA? Per operare nella piattaforma l’utente deve accedere tramite desktop e convertire gli euro o criptovalute nei token CSAT, garantiti dal cambio fisso 1 a 1 e che potrà in qualsiasi momento prelevare dopo averli riconvertiti nuovamente in criptovalute. A quel punto potrà negoziare i calciatori che preferisce, puntando al rialzo o al ribasso delle quotazioni./nCome spiegato anche sul sito (clicca qui per accedere), i passaggi per iniziare a giocare sono i seguenti:",
      "date": "Ven, 29 Mar 2024",
      "url": "https://www.calcioefinanza.it/2024/03/29/football-players-exchange-competizioni-uefa/",
      "author": "MARCO PALLADINO",
      "imgLink": "https://www.calcioefinanza.it/wp-content/uploads/2024/03/Non-ci-resta-che-lEuropa_CSA.webp"
    },
    {
      "id": "0.6246532756828364",
      "title": "Al via le “Final Eight”: top e flop verso i quarti di Champions League",
      "excerpt": "Gli otto top club sono pronti a darsi battaglia in campo, verso la finale di Wembley. Ecco i migliori e peggiori per rendimento nel 2024, eletti dal Football Players Exchange di CSA.",
      "body": "L’Italia non chiamò. Difficile, quasi impossibile, ripetere il cammino dell’anno scorso in terra europea. La Champions League 2023/24 è giunta ai quarti di finale e non c’è spazio per nessuna squadra italiana: saranno tre spagnole, due inglesi, due tedesche e una francese a contendersi la Coppa dalle grandi orecchie./nIl termine Final Eight, seppur preso in prestito da altri sport, rispecchia bene lo stato dell’arte dell’ex Coppa Campioni. Otto partite tra otto top club, divise su andata e ritorno, che decreteranno chi potrà sognare la finale di Wembley, prevista per sabato 1 giugno./nIl livello dei quarti di finale è, come sempre, molto alto, con vere e proprie corazzate sia dal punto di vista sportivo che economico. Match che verranno decisi da dettagli, come solo le coppe europee possono regalare, e che vedranno in campo tutti club presenti sul Football Players Exchange di CSA./nLa borsa dei calciatori, infatti, racchiude i principali top 5 campionati in Europa e circa 400 giocatori su cui è possibile puntare. Elemento unico della piattaforma è l’oggettività e trasparenza che caratterizza le quotazioni degli atleti./nInfatti, a differenza di quelli azionari, domanda e offerta di mercato non hanno alcun tipo di influenza sulla fluttuazione dei prezzi. È esclusivamente compito dell’algoritmo di Wallabies, con le sue 7.000 variabili, stabilire il valore degli atleti./nSarà, dunque, il campo a parlare. Le quattro gare di andata dei quarti di finale, tra il 9 e il 10 aprile, diranno molto sul cammino europeo delle squadre. Il Football Players Exchange delinea i top e i flop delle Final Eight di Champions League./nLa sfida che vede affrontarsi Arsenal e Bayern Monaco è difficilmente pronosticabile. Se per i Gunners la stagione può etichettarsi come positiva e in linea con le ultime, la squadra bavarese vive un momento di difficile comprensione ma è, pur sempre, una delle favorite della competizione./nArteta punterà tanto su Gabriel Martinelli (MAR11), top performer nel 2024 con un incremento di valore del +14,66%. Quattro gol e due assist da inizio anno, a elevare il ventiduenne brasiliano a titolarissimo del club londinese. Chi ha deluso, invece, è Thomas Partey (PAR05): le sole otto partite giocate, causa infortuni a ripetizione, gli hanno causato un -8,54% di quotazione./nTuchel, d’altro canto, sta vivendo questi ultimi mesi da traghettatore, con l’esonero già ufficializzato per fine stagione. Fa impressione come, in un top team come il Bayern, il migliore per rendimento giochi in difesa e non nel solito attacco “schiacciasassi” dei tedeschi. Matthijs de Ligt (DEL04) è, infatti, il giocatore che meno ha perso valore nei bavaresi (-0,94%), chiamato a marcare un attaccante insidioso come Gabriel Jesus. Il peggiore è Joshua Kimmich (KIM06), con frequenti prestazioni al di sotto dei suoi standard (-13,99%) e insistenti rumors di mercato che lo vedono lontano da Monaco./n/nUna finale anticipata, già ricorrente nelle ultime edizioni. Real Madrid-Manchester City è ciò che di meglio può esprimere il calcio europeo, con duelli di grande fascino: dalle panchine, con la sfida Guardiola-Ancelotti, fino al campo, con tanti talenti puri del pallone./nIl top performer del 2024, in casa Blancos, è Vinicius Junior (VIN07). Star della nazionale brasiliana, il numero 7 è arrivato ad una valutazione di 181 milioni in piattaforma (solo il compagno Bellingham lo precede con 200 milioni), grazie ad un incremento del +3,09% da inizio anno. L’anno in corso, invece, non sta regalando gioie a Eder Militao (MIL03): la rottura del legamento crociato lo ha tenuto fuori da fine agosto ed è tornato a mettere piede in campo solo nell’ultima vittoriosa partita con l’Athletic Bilbao, per un simbolico minuto disputato. Il tutto tradotto in un -7,95% di valutazione./nI detentori della Champions League hanno in Philip Foden (FOD47) la stella più lucente del 2024. Nella borsa dei calciatori il suo valore supera quota 93 milioni, con un +9,11% da gennaio. Dato sorprendente è il worst performer in casa City: con un decremento di valutazione del -10,10%, il numero nove Erling Haaland (HAA09). I “soli” quattro gol da inizio anno hanno penalizzato l’attaccante norvegese, per una macchina da gol che ha abituato troppo bene i tifosi Citizen./n/nPrima fu Ronaldinho, poi toccò a Messi. Tanta qualità e talento sull’asse Parigi-Barcellona, che saranno le sedi di uno dei quarti di finale./nL’ex c.t. blaugrana Luis Enrique, ora al PSG, darà le chiavi della fascia destra a Ousmane Dembelè (DEM10), acquistato proprio dal Barcellona per 50 milioni. L’esterno francese è in periodo positivo (Var% pari a +2,58%) e le sue prestazioni stanno mettendo in ombra il partente Mbappé. Una stagione da riserva, invece, per Carlos Soler (SOL28): un solo gol, due assist e tanta panchina per lo spagnolo, arrivato sotto la Torre Eiffel con ben altri auspici. Valutazione in picchiata di -7,08% e valore intorno a quota 27 milioni./nIl Barcellona di Xavi è falcidiato dagli infortuni, costante della stagione dei catalani. Con Gavi out e il duo Pedri-De Jong in dubbio, ecco che la qualità deve passare dai piedi di Raphinha (RAP11). Il brasiliano si è imposto nel tridente blaugrana con recenti prestazioni di alto calibro (+6,11%), tra cui il gol nell’ultimo turno di Liga con il Las Palmas. Qualità che risiede in Joao Cancelo (CAN02), il cui stato di forma lascia però a desiderare (-4,86%). A fine stagione scadrà il prestito dal City e chissà quale sarà il destino del terzino portoghese ex Inter e Juventus./n/nDecisamente il quarto di finale a sorpresa di questa Champions. Atletico Madrid e Borussia Dortmund come vere e proprie outsider dell’edizione 2023/24./nIl “Cholo” Simeone può contare su un Angel Correa (COR10) in forma smagliante. Un’arma dalla panchina che si può rivelare vincente, contro la statica difesa dei tedeschi. Chi non sta vivendo un 2024 da tramandare ai posteri è Alvaro Morata (MOR19). Lo spagnolo non segna da un mese (ultimo gol contro il Betis in Liga) ma sa come incidere nelle grandi notti europee, come ben ricordano i supporter della Juventus./nI gialli di Dortmund hanno vinto, a sorpresa, il girone con Milan e PSG e, dopo aver eliminato il PSV, vogliono continuare a stupire. Il top performer da gennaio è Nico Schlotterbeck (SCH04), centrale difensivo anche della Nazionale di Nagelsmann. Raggiunte le 36 presenze in tutte le competizioni, per un vero e proprio stakanovista. Sebastien Haller (HAL09) è, invece, la delusione della squadra di Terzic. Nonostante la vittoria della Coppa d’Africa 2024, l’attaccante ivoriano non riesce a incidere nel club: l’assist confezionato nella vittoria con il Bayern come punto di partenza, per riscattare una stagione complicata./n/nQuesti i top e i flop verso i quarti di finale di Champions League. Il Football Players Exchange ha emesso i suoi verdetti: non resta che accedere alla piattaforma, iscriversi e iniziare a giocare come un vero trader sui migliori giocatori in giro per l’Europa./nMa come funziona il Football Players Exchange di CSA? Per operare nella piattaforma l’utente deve accedere tramite desktop e convertire gli euro o criptovalute nei token CSAT, garantiti dal cambio fisso 1 a 1 e che potrà in qualsiasi momento prelevare dopo averli riconvertiti nuovamente in criptovalute. A quel punto potrà negoziare i calciatori che preferisce, puntando al rialzo o al ribasso delle quotazioni./nCome spiegato anche sul sito (clicca qui per accedere), i passaggi per iniziare a giocare sono i seguenti:",
      "date": "Ven, 5 Apr 2024",
      "url": "https://www.calcioefinanza.it/2024/04/05/football-players-exchange-quarti-champions/",
      "author": "MARCO PALLADINO",
      "imgLink": "https://www.calcioefinanza.it/wp-content/uploads/2024/04/Top-e-flop-quarti-finale-Champions_FPE.webp"
    },
    {
      "id": "0.1182719576110154",
      "title": "L’atto finale dell’Olimpico: quanti duelli in campo tra Atalanta e Juventus",
      "excerpt": "I nerazzurri per coronare una stagione da sogno, i bianconeri per un trofeo che manca dal 2021: il Football Players Exchange di CSA presenta la finale di Coppa Italia 2023/24.",
      "body": "Un déjà-vu recente nella storia del calcio italiano. Il 19 maggio 2021 la Juventus di Andrea Pirlo batteva in finale di Coppa Italia l’Atalanta di Giampiero Gasperini e sollevava, sotto il cielo di Reggio Emilia, il trofeo per la 14esima volta nella sua storia. Un titolo che fino ad oggi, rimane l’unico reale successo della formazione bianconera negli ultimi 3 anni./nOra le due squadre sono pronte a darsi nuovamente battaglia e le condizioni decisamente mutate rispetto all’ultima volta. Innanzitutto, la sede sarà un Olimpico di Roma sold-out, lontano dai soli 4.300 spettatori di un Mapei Stadium limitato dalle misure anti-Covid./nPassando alle squadre, i bianconeri hanno un nuovo allenatore, hanno perso un campione del calibro di Cristiano Ronaldo e i propri obiettivi si sono fortemente ridimensionati./nI bergamaschi, di contro, hanno ancora la stessa guida tecnica e stanno vivendo una stagione ricca di risultati. Già il trionfo contro il Liverpool in Europa League è qualcosa che rimarrà indelebile nella storia calcistica di Bergamo, ma la possibilità di centrare l’accesso alla Champions dal campionato e vincere la Coppa Italia possono rendere unica l’annata della Dea./nUn big match che si presenta da solo, ancor meglio se vengono analizzati gli status delle due squadre sul Football Players Exchange di CSA. Grazie alla piattaforma online, gli utenti possono giocare come veri e propri trader su 400+ giocatori provenienti dai top 5 campionati europei./nLe performance dei calciatori, rilevate dall’algoritmo di Wallabies, comportano la variazione oggettiva delle rispettive quotazioni e non potrebbe essere altrimenti, considerate le 7.000 variabili che lo compongono./nTra duelli in campo e di mercato, Atalanta-Juventus è pronta a infiammare la settimana calcistica italiana: chi riuscirà a cucirsi la coccarda tricolore sulla maglia? Intanto, ecco l’analisi della partita sulla borsa dei calciatori./nDesiderio di rivalsa dopo la finale di tre anni fa. Volontà di concretizzare, una volta per tutte, una stagione positiva come proposizione in campo e risultati ottenuti. L’Atalanta di Gasperini vuole vincere la Coppa Italia, già conquistata nella stagione 1962-63, che rimane l’unico trofeo nella bacheca dei neroazzurri./nPer farlo servirà la prestazione perfetta, volta a disinnescare il meccanismo tattico che imporrà la più esperta Juventus. Un nome su tutti è Teun Koopmeiners (KOO07), il più in forma tra i bergamaschi (+3,19%) insieme al bomber Scamacca. L’olandese, unico giocatore in campo ad avere tutti i parametri “positivi”, sta portando a termine un’annata sontuosa: sono ben 12 i gol in campionato, conditi da quattro assist, per il duttile centrocampista in maglia 7. E già si sentono sirene di mercato che arrivano proprio da Torino…/nLa mediana verrà affidata all’esperto Marten De Roon (DER15) e all’instancabile Ederson (EDE13), tra i migliori giocatori della Serie A per rendimento stagionale (+26,87%). Il solito jolly Mario Pasalic (PAS08) può essere la carta a sorpresa, giocatore che sa come vincere una finale contro la Juventus: suo, infatti, il rigore decisivo che consegnò la Supercoppa Italiana 2016/17 al Milan./nDavanti si punterà sull’imprevedibilità di Ademola Lookman (LOO11), per penetrare la statica difesa bianconera: il nigeriano vuole sollevare il trofeo, dopo l’amarezza della finale di Coppa d’Africa persa contro la Costa d’Avorio./n/nLa finale dell’Olimpico potrebbe, comunque, risollevare la stagione bianconera. Mettere un trofeo in bacheca, seppur con evidenti lacune di gioco, renderebbe meno amara una sfida Scudetto terminata troppo precocemente: dopo tutto, «vincere è l’unica cosa che conta»./nPer soddisfare il mantra juventino, Allegri punterà sulla sua filosofia: difendere bassi, essere corti tra i reparti e affidarsi all’estro dei suoi uomini di qualità. E non è un caso notare come Gleison Bremer (BRE03), Manuel Locatelli (LOC05) e Federico Chiesa (CHI07) siano i più in forma della squadra, come si è visto nell’ultimo match con la Roma./nIn particolare, l’attaccante ex Fiorentina sembra aver riacquisito uno stato di forma che gli permette di sprigionare tutto il suo enorme talento. Inoltre, tra poco più di un mese, iniziano gli Europei, competizione che lo ha visto toccare il punto più alto della sua carriera./nDa rivedere la condizione di Dusan Vlahovic (VLA09), abbastanza opaco nelle ultime uscite ma che resta il miglior giocatore della Juventus per rendimento stagionale (+4,41%). Dovrà fare gli straordinari Philip Kostic (KOS11) nel tenere a bada la fascia destra dell’Atalanta: il gioco di Gasperini si fonda sulla spinta dalle corsie esterne, con i due 3-5-2 speculari che esalteranno le prestazioni dei laterali./n/nLa proposta offensiva dell’Atalanta o la solidità difensiva della Juventus? Il match dell’Olimpico decreterà il vincitore della Coppa Italia 2023/24: non resta che andare sul Football Players Exchange e scegliere su quali protagonisti della sfida puntare! Compito dell’utente decidere tra il nerazzurro o il bianconero./nMa come funziona il Football Players Exchange di CSA? Per operare nella piattaforma l’utente deve accedere tramite desktop e convertire gli euro o criptovalute nei token CSAT, garantiti dal cambio fisso 1 a 1 e che potrà in qualsiasi momento prelevare dopo averli riconvertiti nuovamente in criptovalute. A quel punto potrà negoziare i calciatori che preferisce, puntando al rialzo o al ribasso delle quotazioni./nCome spiegato anche sul sito (clicca qui per accedere), i passaggi per iniziare a giocare sono i seguenti:",
      "date": "Ven, 10 Mag 2024",
      "url": "https://www.calcioefinanza.it/2024/05/10/football-players-exchange-atalanta-juventus-finale-coppa-italia/",
      "author": "MARCO PALLADINO",
      "imgLink": "https://www.calcioefinanza.it/wp-content/uploads/2024/05/Finale-Coppa-Italia.webp"
    },
    {
      "id": "0.4095928049269423",
      "title": "Un ostacolo chiamato “Neverlusen”: quanti rischi per la Roma di DDR",
      "excerpt": "La semifinale di Europa League propone la sfida tra giallorossi e i nuovi campioni di Germania. La squadra di Xabi Alonso è imbattuta da 45 partite: chi temere dell’undici tedesco sul Football Players Exchange.",
      "body": "Interrompere un’egemonia sportiva come quella del Bayern non è da tutti. Vicino, molto vicino ci era andato il Dortmund poco meno di un anno fa, con un nulla di fatto nell’ultima giornata di campionato. La Bundesliga 2023-24, da qualche giorno, ha già decretato il suo nuovo campione: ecco il Bayer Leverkusen di Xabi Alonso./nSolo una lettera in meno della squadra di Monaco ma, in classifica, un divario incolmabile con i ben più attrezzati bavaresi. La squadra dell’ex mediano del Real Madrid rimarrà nella storia del pallone, non solo per la conquista della prima Bundesliga della società./nIl record battuto, considerando il calcio moderno (dal 2000 in poi), è da stropicciarsi gli occhi e coinvolge un top club del nostro calcio: i 43 risultati utili consecutivi della Juventus 2011-12 di Antonio Conte sono stati superati dai 45 della squadra tedesca, il nuovo “Neverlusen”. La parola sconfitta manca, infatti, dal dizionario dei ragazzi di Xabi Alonso dal lontano 23 maggio 2023, giorno della partita persa con il Bochum a fine campionato scorso./nIl Bayer e il suo allenatore stanno incantando l’Europa e i numeri del Football Players Exchange di CSA lo confermano. La piattaforma online, su cui è possibile negoziare i migliori calciatori d’Europa, propone sei giocatori della squadra tedesca, con cinque di questi che hanno incrementato il proprio valore da inizio anno. L’oggettività dell’algoritmo di Wallabies ha messo, così, il timbro sulla stagione di Wirtz e compagni./nUna squadra di giovani in rampa di lancio, con un’età media poco sotto i 25 anni e tanta voglia di stupire. Il prossimo obiettivo è l’Europa League e l’ostacolo verso la finale di Dublino si chiama Roma. La semifinale replica quella dell’anno scorso, dove furono i giallorossi a passare. Quest’anno è tutta un’altra storia: l’analisi del Football Players Exchange sui campioni di Germania./n«Ho detto che Florian costava 150 milioni, ma ho sbagliato. Lui non ha prezzo». La dichiarazione è da attribuire a Fernando Carro, ceo del Bayer. Una valutazione di mercato che non può esistere per il vero gioiello della squadra di Xabi Alonso: Florian Wirtz (WIR10), classe 2003, è il pericolo numero uno per la difesa romanista./nNon è un errore di battitura, anzi. A inizio maggio compirà 21 anni e diventerà un campione assoluto, dotato di grande tecnica e personalità, nonostante la giovane età. Sono ben 43 le presenze totali in stagione, condite da 17 gol e 19 assist: numeri paragonabili a “mostri sacri” del ruolo come De Bruyne e Bellingham. Il numero 10 è il giocatore che più ha incrementato il suo valore sul Football Players Exchange, da inizio anno (+31,35%)./nLa quotazione di mercato sulla borsa dei calciatori supera 112 milioni e gli utenti hanno il privilegio di poter puntare sul fantasista tedesco: nella realtà, a meno di offerte folli, Leverkusen sarà ancora la sua casa, almeno per la prossima stagione./nLa proposta offensiva di Xabi Alonso si fonda sull’equilibrio dato dai suoi centrocampisti. Non a caso il rendimento della coppia di metà campo è notevolmente in positivo./nLa maglia da titolare viene spesso data a Robert Andrich (AND08), ventinovenne mediano di ottima affidabilità. Arrivato al Bayer nell’estate 2021, il numero 8 fa il lavoro sporco per recuperare il pallone e consentire ai trequartisti di innescare la punta, che sia Hoffmann o Boniface. Sono 38 le partite stagionali, mai un infortunio e tanta solidità, per una performance da inizio anno pari a +10,65%./nDi poco superiore è il rendimento di Ezequiel Palacios (PAL25), in una stagione che lo ha visto ai box per più di un mese tra gennaio e febbraio. L’argentino però, quando sta bene, è un titolare indiscusso per Xabi Alonso, in coppia con lo svizzero Xhaka. Con il West Ham ha disputato 90 minuti di alto livello e con la Roma sarà un punto di riferimento per il Bayer: Pellegrini e compagni sono avvisati./nNasce come terzino, si evolve come esterno a tutta fascia e, se serve, agisce anche da trequartista. Jeremie Frimpong (FRI30) è il jolly di Xabi Alonso e i numeri stagionali lo dimostrano: 40 presenze con 13 gol e 11 assist in tutte le competizioni./nChe sia Angeliño o Spinazzola, è certo che De Rossi dovrà trovare un modo per arginare le scorribande offensive dell’olandese, sulla corsia di destra del Bayer./nChi, invece, penserà esclusivamente alla fase difensiva è Edmond Tapsoba (TAP12), centrale della retroguardia dei campioni di Germania. Il numero 12 ha la stazza per contenere un colosso come Lukaku, grazie al suo metro e 94 di altezza. Non è in un periodo di forma smagliante e va in difficoltà con attaccanti brevilinei, dal baricentro basso e qualità: vi dice qualcosa un certo Paulo Dybala?/nL’esperienza di Patrick Schick (SCH14) in maglia giallorossa si riassume in un Juventus-Roma 1-0 del 23 dicembre 2017. A tu per tu con il portiere bianconero Szczęsny, il numero 14 gli calcio addosso e spreca un’occasione clamorosa di evitare la sconfitta a Torino. Un’immagine che sicuramente è rimasta indelebile nella mente dei tifosi romanisti./nIl classe ’96 ha collezionato 46 presenze nella Capitale, con appena 5 gol: troppo pochi se considerati gli oltre 20 milioni di euro sborsati dall’allora presidenza Pallotta. Dopo una buona esperienza al Lipsia, Schick sbarca a Leverkusen nel settembre 2020./nLa stagione attuale vede l’attaccante ceco fermo a 11 gol in 26 partite, trovando spesso spazio dalla panchina. L’Europa League, però, sembra essere il suo habitat naturale: in 7 presenze ben 5 marcature per l’attaccante, con tanta voglia di rivalsa verso un pubblico che non l’ha mai veramente amato./nEcco, dunque, i giocatori del Bayer presenti sul Football Players Exchange (in ordine di rendimento da gennaio 2024):/n/nLa doppia sfida tra Roma e Bayer promette grande spettacolo, un “remake” della semifinale della scorsa edizione. Il duello tra fantasisti puri tra Dybala e Wirtz; le strategie dei giovani allenatori De Rossi e Xabi Alonso, prima avversari in campo e ora dalla panchina; il confronto tra due club in rampa di lancio anche per la vetrina europea. Non resta che accedere alla borsa dei calciatori e puntare sui protagonisti in campo./nMa come funziona il Football Players Exchange di CSA? Per operare nella piattaforma l’utente deve accedere tramite desktop e convertire gli euro o criptovalute nei token CSAT, garantiti dal cambio fisso 1 a 1 e che potrà in qualsiasi momento prelevare dopo averli riconvertiti nuovamente in criptovalute. A quel punto potrà negoziare i calciatori che preferisce, puntando al rialzo o al ribasso delle quotazioni./nCome spiegato anche sul sito (clicca qui per accedere), i passaggi per iniziare a giocare sono i seguenti:",
      "date": "Ven, 26 Apr 2024",
      "url": "https://www.calcioefinanza.it/2024/04/26/bayer-leverkusen-football-players-exchange/",
      "author": "MARCO PALLADINO",
      "imgLink": "https://www.calcioefinanza.it/wp-content/uploads/2024/04/copertina-sito-roma-leverkusen.png"
    },
    {
      "id": "0.18884731471701047",
      "title": "The last dance: ecco su chi puntare nell’ultimo turno di Serie A",
      "excerpt": "Il campionato italiano 2023/24 volge al termine: i giocatori da attenzionare sul FPeX – Football Players Exchange di CSA, tra ultime apparizioni davanti ai propri tifosi e obiettivi stagionali da centrare.",
      "body": "Ultimi novanta minuti, o poco più, e il campionato di Serie A 2023/24 sarà storia. O quasi, perché il “discusso” recupero del 2 giugno tra Atalanta e Fiorentina sancirà, definitivamente, la fine della competizione./nLa 38esima giornata vede sfidarsi squadre di ogni tipologia, rispetto agli obiettivi centrati o meno. C’è chi non ha più nulla da chiedere alla propria stagione e naviga in zone tranquille di classifica; ci sono altri, invece, per cui l’ultimo turno decreterà il verdetto sulla propria annata./nUn fine settimana lungo che, da Cagliari-Fiorentina del giovedì, si concluderà con una domenica sera densa di emozioni e palloni che scottano, specialmente in zona retrocessione. Infatti, se fronte Europa bisognerà aspettare il verdetto della finale di Conference League, il terz’ultimo posto deve essere ancora assegnato: Frosinone, Udinese e Empoli faranno di tutto per salvarsi./nUn ultimo turno di Serie A che dà molti spunti anche sul FPeX – Football Players Exchange di CSA, la piattaforma online su cui è possibile negoziare 400+ calciatori dei top campionati europei. Tra le 10 partite della giornata, la maggior parte si preannuncia interessante e densa di motivazioni per far bene./nI giocatori daranno tutto sul campo, garantendo un aumento/decremento della propria quotazione sulla borsa dei calciatori. Grazie all’algoritmo di Wallabies, infatti, le valutazioni dei calciatori sono oggettive e indipendenti da logiche di mercato, basandosi sulle 7.000 variabili che compongono questo affidabile indice./nTra ultime apparizioni e obiettivi stagionali da centrare, ecco quali giocatori del FPeX – Football Players Exchange potrebbero garantire grandi soddisfazioni agli utenti della piattaforma./nUn turno di Serie A che potrebbe significare l’ultima apparizione per grandi bomber. Una passerella che, come dichiarato dai protagonisti, riguarderà quasi certamente Victor Osimhen (OSI09)./nL’incertezza non riguarda la sua partenza, ormai data per sicura, semmai la sua presenza in campo, a causa di un problema fisico che gli ha impedito di scendere in campo contro la Fiorentina. Il popolo partenopeo vuole tributare il giusto saluto a uno dei protagonisti del terzo Scudetto della storia del Napoli: il Lecce non ha più nulla da chiedere al suo campionato e l’ex capocannoniere può approfittarne./nSpostandosi a Roma, sponda Lazio, la partita casalinga con il Sassuolo potrebbe avere un protagonista illustre: si tratta del capitano Ciro Immobile (IMM17)./nL’attaccante italiano ha vissuto una stagione di più bassi che alti e il match dell’Olimpico potrebbe essere il suo ultimo con i biancocelesti: nonostante i due anni rimasti di contratto, infatti, la dirigenza potrebbe puntare su altri profili, con il classe 1990 che potrebbe concludere la carriera all’estero. Ecco che un Sassuolo ormai retrocesso potrebbe essere l’occasione giusta per tornare a iscrivere il proprio nome sul tabellino./nDopo annate complicate, il Torino può “uscire a rivedere le stelle” dell’Europa. E non importa se si tratta di Conference League. Il match esterno con l’Atalanta, reduce dalle fatiche della finale con il Bayer, potrebbe sancire il ritorno dei granata nel calcio europeo, dopo l’eliminazione ai playoff di Europa League 2019/20./nNella partita di Bergamo la più interessante chiamata del FPeX-Football Players Exchange risponde al nome di Ivan Ilic (ILI08). Il centrocampista serbo è reduce dal gol contro il Milan, grazie a una delle sue solite giocate: inserimento su cross dalle fasce e tap-in, per un titolare inamovibile della rosa di Juric. La stanchezza degli atalantini potrebbe garantire tanti spazi, nei quali il numero 8 potrebbe andare a nozze./nFrosinone-Udinese è il match clou dell’ultimo turno di Serie A, senza se e senza ma. Lo Stirpe sarà il palcoscenico di 90 minuti dai cuori forti, con l’incubo retrocessione che aleggia tra le due squadre. Tra i bianconeri la lente d’ingrandimento non può che andare su Lazaar Samardzic (SAM24), eroe del pareggio all’ultimo secondo con l’Empoli. Il serbo è, probabilmente, all’ultima apparizione con i friulani e può decidere la salvezza con una delle sue giocate, che lo hanno portato a sei gol e due assist stagionali./nDue partite che, di per sé, hanno poco da dire al campionato. Il fanalino di coda Salernitana e l’Hellas Verona fresco di matematica salvezza non si preannunciano come ostacoli insormontabili, rispettivamente, per Milan e Inter. Eppure, ci sono due attaccanti che potrebbero viverla diversamente./nReduce da due panchine di fila, Rafael Leao (LEA10) tornerà titolare nel suo San Siro e vuole migliorare ancor di più una stagione che, guardando alle statistiche, è molto positiva: 14 gol e 14 assist in tutte le competizioni per il portoghese, numeri che potrebbero aumentare contro la peggiore difesa della Serie A (78 gol subiti)./nLa trasferta di Verona potrebbe incrementare lo score di Lautaro Martinez (LAU10). Il capitano nerazzurro non sembra sottovalutare alcun match, nonostante sia già da un mese campione d’Italia. L’Hellas è reduce dalla vittoria a Salerno che ha matematicamente garantito la presenza dei gialloblù nel prossimo campionato: ecco che l’argentino potrebbe approfittare del clima disteso del Bentegodi per ribadire all’intero Paese che è lui il capocannoniere 2023/24./n/nNovanta minuti, o poco più, ci separano dai titoli di coda della stagione. La borsa dei calciatori vedrà tanti protagonisti nell’ultima giornata di Serie A: non resta che accedere alla piattaforma, iscriversi e iniziare a negoziare come un vero trader sul FPeX – Football Players Exchange./nMa come funziona il Football Players Exchange di CSA? Per operare nella piattaforma l’utente deve accedere tramite desktop, completare la procedura di registrazione e, importante novità, acquistare direttamente in euro o USDC i CSAT, garantiti dal cambio fisso 1 a 1 e che potrà in qualsiasi momento prelevare dopo averli riconvertiti nuovamente in euro. A quel punto potrà negoziare i calciatori che preferisce, puntando al rialzo o al ribasso delle quotazioni./nCome spiegato anche sul sito (clicca qui per accedere), i passaggi per iniziare a giocare sono i seguenti:",
      "date": "Ven, 24 Mag 2024",
      "url": "https://www.calcioefinanza.it/2024/05/24/the-last-dance-ecco-su-chi-puntare-nellultimo-turno-di-serie-a/",
      "author": "MARCO PALLADINO",
      "imgLink": "https://www.calcioefinanza.it/wp-content/uploads/2024/05/Ultimo-turno-Serie-A-FPeX.webp"
    },
    {
      "id": "0.3230894232815026",
      "title": "Spalletti, ecco a te: i top performer da Nazionale in piattaforma",
      "excerpt": "A un mese dagli Europei in Germania, il Football Players Exchange-FPeX di CSA delinea i migliori giocatori italiani per rendimento stagionale, tra certezze e sorprese.",
      "body": "«Il 70-80% è fatta, ma c’è un 20% pronto ad abbracciare chi ci vuole stare dentro». Così Luciano Spalletti, c.t. della Nazionale italiana, riguardo la lista dei convocati per Euro 2024. Le parole dell’allenatore di Certaldo trasmettono la sicurezza di un professionista navigato ma, anche, la curiosità di trovare l’asso nella manica in questi ultimi minuti di stagione./nSaranno 26 i calciatori che prenderanno l’aereo per la Germania, in vista dell’esordio contro l’Albania di sabato 15 giugno. A un mese dalla partenza della manifestazione continentale, il più è stato delineato: stando alle parole di Spalletti, almeno 18 calciatori sono stati già selezionati per varcare le porte del BVB Stadion di Dortmund, sede che ospiterà la prima partita degli Azzurri./nI campionati hanno espresso i loro verdetti e i commissari tecnici delle 24 Nazionali hanno già segnato, sui rispettivi taccuini, i giocatori da attenzionare. Il Football Players Exchange-FPex di CSA guarda già a metà giugno e presenta i migliori giocatori italiani per rendimento./nLa piattaforma online, su cui è possibile negoziare 400+ calciatori provenienti dai top campionati europei, permette di andare dritti al punto ed eleva i top performer, finora, nella stagione 2023-24. Grazie all’algoritmo di Wallabies, composta da circa 7.000 variabili, ai calciatori viene data una quotazione oggettiva, non dipendente dalle logiche di mercato./nTra certezze e sorprese, ecco chi si meriterebbe certamente un biglietto per la Germania, secondo la borsa dei calciatori: il campo ha parlato, ora spetta a Spalletti scegliere i suoi «uomini forti, per destini forti”./n«Un infortunio pone fine alla mia stagione. Non cambia quanto grato sia per ogni persona che mi ha seguito quest’anno». Recita così il post social del 20 aprile scorso, sul profilo del miglior giocatore italiano per rendimento (+25,6%): gli Europei tedeschi non vedranno in azione Destiny Udogie (UDO38), terzino sinistro del Tottenham ai box per un problema muscolare./nL’ex Udinese, dunque, non potrà far parte dei 26 convocati di Spalletti. Chi sicuramente, invece, partirà con la selezione azzurra è Alessandro Buongiorno (BUO04), capitano del Torino con tre presenze nella Nazionale maggiore. Il numero 4 granata sta vivendo una stagione da grande protagonista (+18,7%), simbolo della rinascita della squadra di Juric e bandiera del club di Cairo. Spalletti ci punterà, forte dell’eclettismo del giocatore: difesa a tre o difesa a quattro non fa differenza, per un classe 1999 alla prima grande manifestazione continentale./nSul podio dei top performer italiani si posiziona Davide Frattesi (FRA16), nonostante una stagione particolare. Il centrocampista interista ha collezionato, finora, 1.439 minuti complessivi, distribuiti su 40 partite: ergo, una media di 35 minuti a match, simbolo di una titolarità che deve ancora essere acquisita./nNonostante ciò, l’ex Sassuolo ha realizzato gol fondamentali per lo Scudetto, vedasi contro Verona e Udinese, e ha caratteristiche che ben si sposano con il credo tattico del c.t. Il tutto tradotto con un +14,2%, da inizio stagione, sulla quotazione di mercato./nSe Buongiorno si può considerare quasi certo della convocazione, Alessandro Bastoni (BAS95) ha già fatto i bagagli per la trasferta tedesca. Il difensore nerazzurro è il più quotato tra i top performer azzurri, sfiorando i 50 milioni di euro di valutazione: è stato un protagonista della seconda Stella interista (+6,4%) e il blocco difensivo con Acerbi, Darmian e Di Marco potrebbe rivedersi anche in Nazionale. Curiosità: sono ben quattro gli assist stagionali per Bastoni, non pochi considerando il suo ruolo./nLa convocazione a sorpresa di Euro 2024 potrebbe essere Samuele Ricci (RIC28), compagno di Buongiorno sotto la Mole. Il regista ex Empoli ha incrementato la sua valutazione del 5%, risultato di 30 presenze in Serie A, di cui il 72% da titolare. Ricci potrebbe essere il sostituto ideale dell’esperto Jorginho./nSicuramente l’outsider di questa classifica. Fabiano Parisi (PAR65), terzino sinistro in forza alla Fiorentina, è l’ultimo dei giocatori italiani che hanno migliorato la propria quotazione (+0,8%). Nel club spesso gli è stato preferito Biraghi, forte della fascia di capitano, ma la prima stagione nel club viola può essere considerata positiva. Nonostante non abbia ancora esordito in Nazionale maggiore, la sua freschezza e dinamismo sulla fascia mancina potrebbero convincere Spalletti a puntare su di lui./nE gli attaccanti? Qui la situazione è più nebulosa. Il dato che emerge dall’analisi del Football Players Exchange-FPeX è che nessuno ha visto aumentare il suo valore di mercato. Il migliore del reparto offensivo è Federico Chiesa (CHI07), che ha centrato un decremento pari al 5,1%. In stagione ha messo a segno otto reti, con tre assist: non un’annata da incorniciare ma la positività, verso Euro 2024, non manca./nLa condizione fisica di Chiesa è in crescita, ha la fiducia del c.t. e può contare sulla consapevolezza che la manifestazione possa rappresentare la sua definitiva consacrazione, lasciandosi alle spalle delle stagioni complicate dopo l’infortunio. Non si può dimenticare l’Europeo 2021 che, ammaliato dalle sue giocate, culminò con la vittoria azzurra a Wembley./nQuesti, dunque, gli italiani che meglio hanno performato in stagione. Due partite di campionato, le finali europee e un paio di amichevoli in preparazione degli Europei: manca poco alla partenza del torneo continentale e Spalletti si appresta a sciogliere le ultime riserve sui convocati. Nel frattempo, accedi al Football Players Exchange-FPeX e inizia a giocare come un vero e proprio trader sui top giocatori europei./nMa come funziona il Football Players Exchange di CSA? Per operare nella piattaforma l’utente deve accedere tramite desktop e convertire gli euro o criptovalute nei token CSAT, garantiti dal cambio fisso 1 a 1 e che potrà in qualsiasi momento prelevare dopo averli riconvertiti nuovamente in criptovalute. A quel punto potrà negoziare i calciatori che preferisce, puntando al rialzo o al ribasso delle quotazioni./nCome spiegato anche sul sito (clicca qui per accedere), i passaggi per iniziare a giocare sono i seguenti:",
      "date": "Ven, 17 Mag 2024",
      "url": "https://www.calcioefinanza.it/2024/05/17/spalletti-ecco-a-te-i-top-performer-da-nazionale-in-piattaforma/",
      "author": "MARCO PALLADINO",
      "imgLink": "https://www.calcioefinanza.it/wp-content/uploads/2024/05/Top-performer-italiani-FPeX.webp"
    },
    {
      "id": "0.1476973258964239",
      "title": "Bellingham affronta il suo passato: parata di stelle nella finale di Wembley",
      "excerpt": "L’ultimo atto della Champions League 2023/24 vede affrontarsi Borussia Dortmund e Real Madrid: da Vinicius a Sancho, l’analisi del match sul FPeX-Football Players Exchange di CSA.",
      "body": "Sulla carta è Davide contro Golia. Da una parte una squadra arrivata quinta in Bundesliga e vincitrice una sola volta della Champions League; dall’altra una corazzata capace di alzare il trofeo per 14 volte e reduce dal successo in Liga. Con queste premesse non sembra esserci storia: noi, appassionati di calcio, sappiamo che sarà il campo a parlare e le finali, dopotutto, fanno storia a sé./nAlle ore 21 di sabato 2 giugno sarà tempo di finale di UEFA Champions League 2023/24: Borussia Dortmund vs Real Madrid. Il palcoscenico sarà quello delle grandi occasioni. La capienza di circa 90.000 spettatori renderà unico il big match di Wembley, per la terza volta nella storia della competizione europea./nL’ultima volta nell’impianto londinese, nel lontano 2013, il Borussia c’era ma il ricordo del “Muro Giallo” non è dei più felici: il gol di Robben, a tempo quasi scaduto, consegnò la Coppa dalle grandi orecchie ai rivali del Bayern Monaco, in un derby in finale molto equilibrato. Anche in quella occasione la squadra guidata da Klopp arrivò come sfavorita ma il campo dimostrò altro, eccome./nL’ultimo atto della massima competizione europea per club, anche agli occhi del FPeX – Football Players Exchange di CSA, promette grandi duelli in campo. La sfida al suo passato per Bellingham, l’ultima gara nei Blancos di Kroos proprio contro una grande compagine tedesca, la voglia di rivincita di Sancho in campo internazionale. Per non parlare della sfida tra allenatori, con ben 23 anni di differenza e palmares opposti./nLa piattaforma online, su cui poter negoziare 400+ calciatori dei top 5 campionati europei, permetterà agli utenti di poter giocare come veri trader su 18 protagonisti della sfida. Le prestazioni di quest’ultimi ne modificheranno le quotazioni, attraverso l’algoritmo di Wallabies, indipendentemente dalle logiche di mercato./nIl meglio del calcio europeo, sul campo, è pronto a sfidarsi: ecco i consigli del FPeX – Football Players Exchange sulla finale tra Borussia Dortmund e Real Madrid./nIl cammino in Champions League del Borussia Dortmund è andato contro ogni pronostico. Sorteggiata in un girone di ferro con Paris Saint Germain, Milan e Newcastle, la squadra di Terzic ha concluso al primo posto. Dopo aver eliminato in ordine PSV Eindhoven, Atletico Madrid e, ancora, PSG, è tempo di affrontare il Real Madrid./nPer opporsi allo strapotere sportivo, ed economico, dei Blancos servirà una prestazione oltre i propri limiti. Il Dortmund ha dimostrato, in particolare nel doppio confronto con i parigini, di sapere come blindare la propria porta. Il giocatore più quotato del BVB, Nico Schlotterbeck (SCH04), sarà chiamato agli straordinari contro Vinicius & co: quale miglior occasione per dimostrare che vale tutti i circa 50 milioni della borsa dei calciatori./nLa cerniera di centrocampo, composta dall’esperto Emre Can (CAN23) e dal duttile Marcel Sabitzer (SAB20), dovrà fare filtro e innescare i veloci trequartisti gialloneri. Tra tutti è sbocciato il talento di Jadon Sancho (SAC10), rientrato in Germania dopo la brutta parentesi al Manchester United./nL’inglese è, nettamente, il più in forma della squadra, come lo dimostrano i numeri (+2,89% di Var%): contro il PSG è stato nominato MVP e la finale di Wembley può consacrarlo, definitivamente, nel calcio europeo./n/n«Non credo che il ruolo più importante sia quello dell’allenatore. Mai. Ci sono due categorie, quelli che non fanno nulla e quelli che fanno molti danni. Io cerco di far parte del primo gruppo. I giocatori devono capire il lavoro di squadra. La differenza la fa la squadra». Parole, e umiltà, di Carlo Ancelotti, dopo aver alzato quattro Champions League da allenatore./nIl suo Real Madrid non farà il gioco corale più affascinante d’Europa ma la qualità, e la concretezza, dei ragazzi di “Re Carlo” non ha eguali. Come non ha paragoni la carriera immensa di Toni Kroos (KRO08), che ha annunciato il suo ritiro dal calcio proprio dopo la finale di Wembley (l’addio definitivo al termine di Euro 2024). Il palcoscenico di Wembley, con gli occhi del mondo addosso, non può che stimolare un vincente come il tedesco./nDal centrocampo in su la difficoltà sta nello scegliere chi sia più determinante. Attraverso le statistiche della piattaforma si giunge a decretare Jude Bellingham (BEL05) come il più atteso, non solo per il suo passato al Dortmund./nIl giocatore più quotato dell’intero FPeX – Football Players Exchange, unico ad aver superato quota 200 milioni di valutazione in stagione, è definitivamente esploso a Madrid: primo anno condito da 23 gol e 12 assist, un ruolino di marcia impressionante considerando il ruolo da mezz’ala-trequartista. Annata che lo ha portato a incrementare il proprio valore del +42,14%, l’upgrade migliore in campo a Wembley./nIn attacco, libertà d’espressione totale per Vinicius Jr. (VIN07) e Rodrigo (ROD17). Il numero 7 è il secondo calciatore di maggior valore della piattaforma e ha già deciso una finale di Champions League (contro il Liverpool nel 2022). Il suo connazionale, in maglia 17, viene spesso sottovaluto da stampa e avversari: non è facile risaltare con compagni di questo calibro ma le grandi serate europee del Real portano, spesso, la sua firma./nUna chiamata interessante, e forse inaspettata, è Brahim Diaz (DIA21). Il “folletto” spagnolo, quasi sicuramente dalla panchina, può portare vivacità e qualità nella seconda parte del secondo tempo o più, in caso di supplementari: la statica difesa dei tedeschi non deve sottovalutarne l’eventuale ingresso a gara in corso./n/nLa finale di Wembley decreterà l’ultimo campione europeo con il vecchio format. Dall’anno prossimo, infatti, tutto cambierà e saranno 36 le squadre a contendersi la Coppa. Intanto, non resta che accedere al FPeX – Football Players Exchange, iscriversi e decidere su chi puntare delle due compagini in campo: Borussia Dortmund e Real Madrid, a voi la scena!/nMa come funziona il Football Players Exchange di CSA? Per operare nella piattaforma l’utente deve accedere tramite desktop, completare la procedura di registrazione e, importante novità, acquistare direttamente in euro o USDC i CSAT, garantiti dal cambio fisso 1 a 1 e che potrà in qualsiasi momento prelevare dopo averli riconvertiti nuovamente in euro. A quel punto potrà negoziare i calciatori che preferisce, puntando al rialzo o al ribasso delle quotazioni./nCome spiegato anche sul sito (clicca qui per accedere), i passaggi per iniziare a giocare sono i seguenti:",
      "date": "Ven, 31 Mag 2024",
      "url": "https://www.calcioefinanza.it/2024/05/31/fpex-finale-champions-league-borussia-dortmund-real-madrid/",
      "author": "MARCO PALLADINO",
      "imgLink": "https://www.calcioefinanza.it/wp-content/uploads/2024/05/Copertina-CSA.png"
    },
    {
      "id": "0.13389532430058942",
      "title": "Titoli di coda sui top campionati europei: ecco gli awards 2023/24",
      "excerpt": "Dal più quotato al miglior performer dell’anno, passando ai top ruolo per ruolo: il FPeX – Football Players Exchange di CSA conferisce i premi di fine stagione.",
      "body": "Il fischio finale di Orsato poco prima delle 20 di domenica 2 giugno, nel recupero Atalanta-Fiorentina, ha decretato la fine della Serie A 2023/24. Conclusione sì del campionato italiano ma, in generale, anche dei top campionati nazionali in Europa i quali avevano già chiuso i battenti, chi qualche giorno prima e chi invece qualche settimana fa./nA livello UEFA la finale di Champions League di sabato scorso, a Wembley, ha decretato anch’essa il termine di una stagione colma di eventi, partite, gol ed emozioni. Un’annata che è giunta al capolinea per i club ma non per le Nazionali: tra una settimana, infatti, gli occhi del mondo del pallone saranno rivolti in Germania, con la partenza di Euro 2024./nÈ tempo, dunque, di tirare le somme e il calcio europeo mette in mostra i propri assi, coloro che si sono contraddistinti durante l’anno e meritano di essere premiati. Ecco che, meritoriamente, entra in gioco il FPeX – Football Players Exchange di CSA, la piattaforma online su cui è possibile negoziare 400+ calciatori dei top cinque campionati europei./nLa borsa dei calciatori, basandosi sull’algoritmo di Wallabies, permette la fluttuazione delle quotazioni dei giocatori in maniera oggettiva, grazie alle 7.000 variabili alla base dell’indice. Nessuna incidenza da domanda e offerta di mercato, decisivo esclusivamente il verdetto del campo./nQuante volte gli appassionati di calcio hanno dibattuto, dibattono e dibatteranno sull’assegnazione di un determinato premio a un giocatore. Il FPeX – Football Players Exchange decreta i migliori dalle statistiche individuali, tralasciando preferenze e pareri di stampa e addetti ai lavori. Ecco, dunque, i vincitori dei FPeX Awards 2023/24./nUnico giocatore della borsa dei calciatori in grado di sfondare la valutazione dei 200 milioni. Una quotazione che si spiega dai numeri stagionali di Jude Bellingham (BEL05), nel suo primo anno al Real Madrid: 42 presenze complessive, 23 gol e 13 assist. Statistiche a cui si sommano i trionfi in Liga, Supercoppa spagnola e Champions League./nPer tutte queste motivazioni all’inglese va, di diritto, l’assegnazione come Top Listed 2023/24. E alle porte c’è un Europeo che lo vedrà protagonista con la Nazionale del c.t. Southgate, pronta a riscattarsi dopo la finale persa in casa nel 2021./nInghilterra che ritorna in auge anche per il premio come Top Performer 2024. Ad aggiudicarsi l’award è un giocatore che è definitivamente esploso quest’anno, prendendosi di diritto la maglia da titolare nel Manchester City./nPhil Foden (FOD47) ha centrato un incremento del +28,60%: nessun altro in Europa ha fatto meglio del talento inglese. Nell’anno solare in corso ha raggiunto 18 gol totali, con gli ultimi due contro il West Ham che hanno sancito la vittoria della Premier League./nUna stagione (quasi) da incorniciare che potrebbe essere migliorata ulteriormente. L’Europeo giocato in casa potrà assorbire la delusione per la finale persa in Europa League. Il “Tripletino” quasi centrato dal Bayer Leverkusen vede la firma indelebile di Florian Wirtz (WIR10), jolly offensivo di Xabi Alonso./nIl trequartista tedesco fa incetta di premi: non solo Top Centrocampista 2023/24 ma, anche, Top Performer 2023/24, con una performance stagionale da stropicciarsi gli occhi (+82,47%). Nell’intera stagione, da agosto 2023 a oggi, nessuno è stato in grado di incrementare il proprio valore di mercato più del numero 10 del Bayer./nRimangono, così, due ruoli scoperti, considerando l’assenza di portieri in piattaforma. E, probabilmente, rappresentano i protagonisti meno attesi delle premiazioni di fine anno./nNella fase difensiva, nonostante qualità più di spinta che di contenimento, è Malo Gusto (GUS27) a ricevere l’award. Il Top Difensore 2023/24 ha centrato un +30,46%, upgrade dovuto alla costanza di rendimento (37 partite disputate) e i numerosi assist in stagione (ben nove)./nIl terzino francese è l’unico giocatore, tra i premiati, a non essere stato convocato dalla propria Nazionale: il solito imbarazzo della scelta del c.t. Deschamps, al momento delle convocazioni, non può che aver influito./nIl Top Attaccante 2023/24, infine, viene assegnato a Nico Williams (WIL11). Il velocista spagnolo dell’Athletic Bilbao ha migliorato la propria quotazione nella borsa dei calciatori del +62,79%./nDopo una stagione condita da otto reti, 17 assist e la storica vittoria della Coppa di Spagna, il numero 11 può spiccare il volo in un top club europeo, seppur l’attaccamento alla società basca non sia da sottovalutare. Un grande Europeo potrebbe essere il giusto, e definitivo, trampolino di lancio./n/nTra certezze preannunciate e outsider inaspettati, il FPeX – Football Players Exchange ha conferito i proprio award ai giocatori dei top cinque campionati europei. Si confermeranno ai fasti raggiunti o “la pancia piena” potrebbe presentare un conto salato nella prossima stagione? Non resta che accedere alla piattaforma, registrarsi e decidere su quale strategia puntare./nMa come funziona il FPeX – Football Players Exchange di CSA? Per operare nella piattaforma l’utente deve accedere tramite desktop, completare la procedura di registrazione e, importante novità, acquistare direttamente in euro o USDC i CSAT, garantiti dal cambio fisso 1 a 1 e che potrà in qualsiasi momento prelevare dopo averli riconvertiti nuovamente in euro. A quel punto potrà negoziare i calciatori che preferisce, puntando al rialzo o al ribasso delle quotazioni./nCome spiegato anche sul sito (clicca qui per accedere), i passaggi per iniziare a giocare sono i seguenti:",
      "date": "Ven, 7 Giu 2024",
      "url": "https://www.calcioefinanza.it/2024/06/07/fpex-awards-2023-24/",
      "author": "MARCO PALLADINO",
      "imgLink": "https://www.calcioefinanza.it/wp-content/uploads/2024/06/FPeX-awards-2023-24.webp"
    },
    {
      "id": "0.37319849763425156",
      "title": "Così proprio non va: la flop 11 della Serie A nella borsa dei calciatori",
      "excerpt": "La stagione è agli sgoccioli e il Football Players Exchange di CSA condanna coloro che peggio hanno performato nel campionato italiano: ecco la formazione dei worst performer in piattaforma.",
      "body": "Alcuni verdetti sono già arrivati. L’Inter ha messo le mani sullo Scudetto e, addirittura, la festa celebrativa è già acqua passata, quando mancano ancora quattro giornate alla fine della Serie A. Un campionato che ha salutato la Salernitana, fanalino di coda e matematicamente retrocessa in B./nLa stagione 2023/24 ha visto l’exploit del Bologna di Thiago Motta e la conferma dell’Atalanta di Gasperini, passando per i convincenti cammini europei di Roma e Fiorentina. A fare da controaltare, il declino dei campioni in carica di Calzona, le delusioni di Milan e Lazio in Europa e le preoccupanti acque in cui navigano squadre non abituate come Sassuolo e Udinese./nDa agosto scorso tante le sorprese che hanno meravigliato i tifosi italiani ma, anche, non pochi i giocatori che non sono mai stati totalmente convincenti. Calciatori che hanno performato al di sotto dei propri standard e che compongono il “più deludente” 4-3-3 della Serie A. A delinearne i protagonisti ci pensa il Football Players Exchange di CSA, la piattaforma online su cui è possibile negoziare circa 400 calciatori dei top cinque campionati europei./nLa stagione difficilmente potrà essere salvata per loro, con l’algoritmo di Wallabies che non lascia scampo a discorsi alternativi. Le 7.000 variabili che lo contraddistinguono hanno provocato un netto decremento nella quotazione di mercato, facendo disperare gli utenti che avevano puntato su questi atleti./nDa Marusic a Abraham, la flop 11 della Serie A coinvolge giocatori di importanti club del campionato nazionale. Una formazione che, sulla carta, sarebbe più che competitiva. Ma il campo ha detto altro, almeno in questa stagione: ecco, schierati, i calciatori che più hanno deluso da agosto 2023./nTenendo conto che la borsa dei calciatori non prevede la presenza di portieri, attenzione che passa subito sulla linea difensiva. I quattro peggiori per rendimento in Serie A possono completarsi così, da destra a sinistra: Adam Marusic (MAR77), Marash Kumbulla (KUM24), Amir Rrahmani (RRA13) e Leonardo Spinazzola (SPI37)./nIl terzino destro della Lazio è il worst performer della difesa, con un decremento di valore pari a -31,87%. Con Tudor il rendimento è leggermente migliorato ma il montenegrino paga le numerose disattenzioni mostrate in stagione, specialmente durante la gestione Sarri./nIl caso di Kumbulla è emblematico: giovane di grande prospettiva, l’ex Verona viene acquistato dalla Roma per 25 milioni di euro nel 2021, senza mai convincere. Sul gong del calciomercato invernale 2024 passa al Sassuolo in prestito, per ritrovare fiducia e minuti in campo, dopo un pesante infortunio. Il risultato sono appena quattro presenze, tra cui la titolarità ritrovata nell’ultima disfatta in casa della Fiorentina./nGli ultimi due tasselli del reparto sono occupati da due campioni in carica. Il centrale del Napoli ha il tricolore sul petto ma la sua complicata stagione rispecchia l’enorme fragilità difensiva del club partenopeo (43 gol subiti, undicesima difesa della Serie A)./nLa fascia sinistra viene affidata al titolare dell’Italia vittoriosa negli ultimi Europei. Il numero 37 ha vissuto un’annata difficile per infortuni e continuità, con l’acquisto di Angeliño a gennaio che dimostra la difficoltà del club di puntare su di lui. E anche il treno Nazionale sembra essere già partito./nUn trio di centrocampo con sede, presente o futura, a Milano. Sì, perché Ismael Bennacer (BEN04), Stefano Sensi (SEN12) e Piotr Zielinski (ZIE20) hanno calcato, o calcheranno a breve, il terreno di San Siro da padroni di casa./nLa Coppa d’Africa può avere influito nelle gambe e nella testa, con la precoce eliminazione ai gironi, ma l’algerino del Milan è in preoccupante calo. Il peggiore centrocampista della Serie A per rendimento (-29,45%) ha perso la titolarità nel club, con Pioli che spesso gli ha preferito Reijnders e Adli./nAppena laureatosi campione d’Italia, il numero 12 dell’Inter ha collezionato appena tre presenze e 28 minuti totali. In scadenza di contratto a giugno, Sensi è destinato a trovarsi una nuova sistemazione, per rilanciare una carriera che sembrava poter puntare ad altre statistiche./nIl suo posto verrà preso, quasi certamente, dal polacco del Napoli. Zielinski sta portando a termine una stagione che, da qualche mese, lo vede separato in casa. Pochi i minuti in campo a disposizione, per un freddo commiato con il pubblico napoletano. Il precontratto firmato con l’Inter è ormai cosa fatta, con la testa già alla nuova avventura./nLa fase offensiva della flop 11 parla tutta romano. I bomber di Roma e Lazio non hanno rispettato i pronostici di inizio stagione, quando le tifoserie erano certe di poter contare su nomi di altissimo livello./nDa capocannoniere nel 2022 a peggior giocatore per rendimento nel 2024 (-49,96%). Così riassunto il declino di Ciro Immobile (IMM17), in una stagione dove ha perso la titolarità nel club e in Nazionale. Le 34 primavere pesano e la prossima stagione sembra probabile un suo addio./nRomelu Lukaku (LUK90) e Tammy Abraham (ABR09) completano l’attacco. Il primo, arrivato in pompa magna proprio per sostituire il lungodegente inglese (out fino a inizio aprile), ha deluso. Con Mourinho era, almeno, centrale nella manovra giallorossa: De Rossi opta per la coralità di gioco e il belga sembra essere, spesso, un pesce fuor d’acqua./nIl numero 9 paga, come detto, una stagione ai box per la rottura del legamento crociato, risalente allo scorso 4 giugno nel match casalingo con lo Spezia. Il ritorno in campo è andato bene e il gol decisivo, nel pareggio di Napoli, apre prospettive interessanti per questo finale di stagione, tra campionato ed Europa League./nCosì schierata la flop 11 della Serie A nella borsa dei calciatori: questo ultimo mese di campionato potrà invertire la rotta o confermerà il trend negativo riscontrato? Non resta che accedere al Football Players Exchange, iscriversi alla piattaforma e iniziare a giocare come un vero trader sui migliori calciatori in giro per l’Europa./nMa come funziona il Football Players Exchange di CSA? Per operare nella piattaforma l’utente deve accedere tramite desktop e convertire gli euro o criptovalute nei token CSAT, garantiti dal cambio fisso 1 a 1 e che potrà in qualsiasi momento prelevare dopo averli riconvertiti nuovamente in criptovalute. A quel punto potrà negoziare i calciatori che preferisce, puntando al rialzo o al ribasso delle quotazioni./nCome spiegato anche sul sito (clicca qui per accedere), i passaggi per iniziare a giocare sono i seguenti:",
      "date": "Ven, 3 Mag 2024",
      "url": "https://www.calcioefinanza.it/2024/05/03/football-players-exchange-flop-11-serie-a/",
      "author": "MARCO PALLADINO",
      "imgLink": "https://www.calcioefinanza.it/wp-content/uploads/2024/05/Flop-11-Serie-A-FPE.webp"
    },
    {
      "id": "0.5090652178937526",
      "title": "Il gioco si fa duro: chi sale e chi scende dopo i gironi di Euro 2024",
      "excerpt": "È tempo di ottavi di finale nella manifestazione tedesca: la borsa dei calciatori delinea il bollettino giocatori della prima fase del torneo.",
      "body": "La finale di Berlino del 14 luglio è più vicina. Dal 14 giugno, giornata inaugurale di Euro 2024, sono passate esattamente due settimane piene di calcio, con una media di due partite al giorno a riempire le giornate degli appassionati di tutta Europa./nGermania-Scozia ha dato il via alle danze e i fischi finali di Georgia-Portogallo e Repubblica Ceca-Turchia hanno decretato le prime sentenze. La conclusione dei gironi porta con sé la soddisfazione di chi ha superato il proprio raggruppamento, gioia last-minute di chi, per il rotto della cuffia, si è posizionato tra le migliori terze e chi, invece, è costretto a far le valigie per rientrare in patria./nAl termine della prima fase del torneo è giusto tirare le somme di quanto visto sui rettangoli di gioco, tra conferme della stagione appena conclusa e delusioni da chi ci si aspettava molto di più./nPer stilare un bollettino dei protagonisti entra in gioco il FPeX – Football Players Exchange di CSA, la piattaforma online su cui è possibile negoziare 400+ calciatori dei top campionati europei./nGrazie all’oggettività dell’algoritmo di Wallabies, ogni giocatore subisce una variazione di quotazione al termine di ogni match disputato: circa 7.000 variabili consentono di produrre la performance dell’atleta, garantendo completa oggettività e trasparenza nella nuova quotazione./nLe fasi finali a eliminazione diretta sono alle porte ma, per un attimo, riavvolgiamo il nastro e analizziamo cosa è successo finora in Germania: ecco il bollettino dei gironi a cura della borsa dei calciatori./nGermania, Spagna e Portogallo. Sono queste le uniche tre Nazionali che, al termine del secondo turno del girone, avevano già fatto i bagagli verso gli ottavi di finale. Selezioni di alto livello, con titolari dei top club europei che, quasi senza fatica, hanno strappato un pass per la fase ad eliminazione diretta./nNon Cristiano Ronaldo, né Bernardo Silva o Joao Felix. La scena del Portogallo del c.t. Martinez se l’è presa Bruno Fernandes (FER08). Il tuttofare del Manchester United si è rivelato indispensabile per questa Nazionale: l’ex Sporting Lisbona gioca a tutto-campo, con il compito di abbassarsi tra i due mediani e di innescare velocemente il reparto offensivo. Per ora Euro 2024 gli ha garantito un +2,02% sulla valutazione di mercato./nI padroni di casa hanno rispettato i favori del pronostico e, nonostante un pareggio strappato all’ultimo con la Svizzera, hanno centrato il primo posto del Gruppo A. Per comandare il gioco della Nazionale di Nagelsmann chi se non Toni Kroos (KRO08)./nPiange il cuore sapere che, come dichiarato dal centrocampista del Real Madrid, questo Europeo sarà l’ultima sua volta prima del ritiro. Al debutto con la Scozia ha totalizzato 101 passaggi riusciti su un totale di 102. «Toni, ripensaci…»./nDi Lorenzo ancora lo starà sognando di notte. Italia-Spagna a Euro 2024 verrà ricordata come la partita in cui Nico Williams (WIL11) si è fatto conoscere al mondo. Nessuna sorpresa però per il FPeX – Football Players Exchange che, in tempi non sospetti, lo aveva eletto l’attaccante top performer 2023/24./nI 78 minuti contro gli azzurri del giocatore dell’Athletic Bilbao possono essere classificati nel manuale dell’ala d’attacco: scatti, dribbling, tiro in porta e imprevedibilità assoluta. Solo uno strepitoso Donnarumma e una traversa gli hanno negato la gioia del gol. La clausola di 55 milioni su Williams potrebbe essere pagata proprio quest’estate, con il Chelsea in prima linea./n/nRitenta, sarai più fortunato. Un modo di dire che ben si confà ai protagonisti, in negativo, dei gironi di Euro 2024. Giocatori che non hanno rispettato i pronostici e che, più che un punto di forza, hanno rappresentato un limite per le proprie Nazionali./nL’Europeo della Croazia, probabilmente, rappresenta la più grande sorpresa (in negativo) che arriva dalla Germania. Modric e compagni non hanno reso come previsto e il gol subito da Zaccagni, al novantasettesimo minuto del match decisivo contro l’Italia, ha spento ogni possibilità di qualificazione./nTra i giocatori più sottotono Mario Pasalic (PAS08), atterrato in terra tedesca dopo aver vinto un’Europa League ai danni del Bayer Leverkusen, campione in Bundesliga. Prestazioni anonime e tanta panchina per l’ex Milan, con un -7,95% inequivocabile sul valore di mercato./nAltra eliminata ai gironi è la Serbia dei tanti ed estrosi talenti, su tutti Tadic e Milinkovic-Savic, la quale non ha potuto contare sul miglior Dusan Vlahovic (VLA09). Le performance dell’attaccante della Juventus si possono riassumere così: molto movimento, poca precisione e reiterate proteste verso i compagni e, più di una volta, verso sé stesso. Una stizza dovuta alla mancata concretezza in area di rigore, che si traduce con un -6,42% di quotazione./nRovescio della medaglia del girone del Portogallo è Rafael Leao (LEA10). L’attaccante del Milan ha, finora, disputato un Europeo sottotono e la squalifica ottenuta, a seguito di due evitabili ammonizioni per simulazione, ne è il simbolo./nSchierato titolare sia contro la Repubblica Ceca che contro la Turchia, Leao non ha brillato ed è stato sostituito entrambe le volte. Ergo, una svalutazione pari a -3,87%: serve una sterzata decisa, come quelle con cui il numero 10 rossonero ha deliziato molte volte il pubblico di San Siro./n/nGli ottavi di finale di Euro 2024 sono pronti a infiammare le notti estive di milioni di appassionati. Il gioco, ora, si fa più duro che mai: la borsa dei calciatori scende in campo anche agli Europei e, dunque, non resta che iscriversi e negoziare i top giocatori che si sfideranno, con l’obiettivo di esserci il 14 luglio sera all’Olympiastadion di Berlino./nMa come funziona il Football Players Exchange di CSA? Per operare nella piattaforma l’utente deve accedere tramite desktop, completare la procedura di registrazione e acquistare direttamente in euro o USDC i CSAT, garantiti dal cambio fisso 1 a 1 e che potrà in qualsiasi momento prelevare dopo averli riconvertiti nuovamente in euro. A quel punto potrà negoziare i calciatori che preferisce, puntando al rialzo o al ribasso delle quotazioni./nCome spiegato anche sul sito (clicca qui per accedere), i passaggi per iniziare a giocare sono i seguenti:",
      "date": "Ven, 28 Giu 2024",
      "url": "https://www.calcioefinanza.it/2024/06/28/fpex-bollettino-post-gironi-europei/",
      "author": "MARCO PALLADINO",
      "imgLink": "https://www.calcioefinanza.it/wp-content/uploads/2024/06/CSA-COPERTINA-TOP-FLOP-GIRONI.webp"
    },
    {
      "id": "0.616400898693322",
      "title": "Calciomercato, ci siamo: tutti i protagonisti della sessione estiva",
      "excerpt": "Ora di rimboccarsi le maniche per i direttori sportivi dei club europei: il FPeX – Football Players Exchange cala i suoi assi, al centro delle trattative di mercato.",
      "body": "Un’estate di calcio ancora intrisa di emozioni, nel segno di Europei e Copa America. Un periodo estivo, però, che porta con sé ambizioni, progetti e novità in vista della stagione successiva. La sessione di calciomercato estivo 2024/25 ha ufficialmente aperto i battenti./nLe manifestazioni continentali come grande vetrina per molti giocatori, tra chi vuole riconfermarsi ad alti livelli a chi deve riscattare una stagione opaca, fino a chi è svincolato e punta a trovare una nuova sistemazione. Tanti i nomi che circolano già dalla fine dei rispettivi campionati ma la fase calda delle trattative è solo iniziata./nI primi rumours e trasferimenti conclusi sono oggetto di analisi del FPeX – Football Players Exchange di CSA, la piattaforma online su cui è possibile negoziare 400+ calciatori nei top campionati europei. Reale valutazione di mercato, performance nell’anno solare e nella stagione complessiva: questi solo alcuni dei dati oggettivi che fornisce la borsa dei calciatori per ogni atleta./nTrasparenza, oltre che oggettività, garantita dall’algoritmo di Wallabies su cui si basa la piattaforma. Le 7.000 variabili, alla base di esso, permettono di stimare la quotazione del calciatore e il rispettivo rendimento, come veri e propri titoli: la differenza è che il campo è l’unica Bibbia, con domanda e offerta di mercato che non impattano in alcun modo./nMa quali sono i nomi più caldi in questa prima fase di calciomercato? Con particolare attenzione al campionato italiano, ecco i protagonisti delle trattative sul FPeX – Football Players Exchange./nPoteva essere il quarto di finale a EURO 2024, nonché la rivincita inglese dopo la finale persa a EURO 2021. Invece, causa disfatta azzurra contro la Svizzera, Italia e Inghilterra potrebbero sfiorarsi solo in tema di calciomercato./nDue i nomi principali, Fikayo Tomori (TOM23) e Raphael Varane (VAR19). Il difensore inglese del Milan potrebbe far ritorno, proprio, in Gran Bretagna: ad aspettarlo sembrerebbe esserci il potente Newcastle, pronto a soddisfare le richieste economiche del club rossonero (in piattaforma vale quasi 37 milioni), come un anno fa con Tonali./nPercorso inverso potrebbe farlo, invece, il centrale francese, svincolato dopo la parentesi al Manchester United. Varane è allettato dall’ipotesi Italia, con due opzioni percorribili: l’interessante progetto del Como o la storia e ambizione della Roma. Si vedrà, con la presenza di Fabregas che potrebbe essere decisiva. Il giocatore è integro e costante di rendimento, come lo dimostra la performance stagionale di +0,18%./nChiudiamo il reparto difensori con un affare in dirittura di arrivo. Leonardo Spinazzola (SPI37), dopo aver concluso il rapporto con la Roma, è pronto a spostarsi ancora più a Sud, con il Napoli di Conte che lo aspetta. In fase calante (-27,53% di performance stagionale), il laterale italiano potrebbe rilanciarsi proprio con l’allenatore pugliese, che da sempre fa del gioco sulle fasce il punto forte del suo credo tattico./nUn monopolio bianconero. Una rivoluzione tattica voluta dal nuovo allenatore Thiago Motta, che delinea un calciomercato attivo e turbolento della Juventus: ecco dunque un’ufficialità, una trattativa ormai definita e uno svincolato di lusso./nIl trasferimento ufficiale riguarda Douglas Luiz (DOU06), brasiliano arrivato dall’Aston Villa nella maxioperazione con Iling-Junior e Barrenechea. Il mediano, impegnato attualmente in Coppa America, ha impressionato tutti nell’ultima stagione di Premier League, centrando un aumento di quotazione del +31.47%./nSembra tutto ormai definito con il Nizza per Khephren Thuram (THU19). Il figlio d’arte, fratello piccolo del nerazzurro Marcus, si preannuncia essere una carta di grande spessore nel mazzo di Thiago Motta. La sua valutazione in piattaforma è pari a poco più di 20 milioni, la cifra che il direttore sportivo Giuntoli ha pattuito con il club francese per acquisire il cartellino del francese./nChi, invece, saluta la Juventus è Adrien Rabiot (RAB25). Il suo contratto è scaduto a fine giugno e non sembrano esserci possibilità di rinnovo. Il francese ha la testa su EURO 2024 e non vuole distrazioni: solo al termine del torneo si scoprirà il suo futuro, con il Milan fortemente interessato e pronto a offrirgli un ricco contratto pluriennale./nRossoneri che potrebbero pescare ulteriormente nella Nazionale di Deschamps. Il nome è quello di Youssouf Fofana (FOF19), mediano muscolare del Monaco. Dopo un’annata di ottimo livello con i monegaschi, il francese ha aumentato la sua valutazione del +18,57%, arrivando a quota 28 milioni. Il Milan non vuole arrivare a tale cifra, forte del contratto del giocatore in scadenza nel 2025./nIl reparto d’attacco dei giallorossi potrebbe rifarsi, completamente, faccia. Se Dybala sembra poter rimanere, nonostante un’allettante clausola da 12 milioni, ecco che a oggi le due prime punte non sembrano aver posto nella Roma 2024/25./nRomelu Lukaku (LUK90) è certo di questo. Il belga, nonostante la doppia cifra di gol raggiunta ma un decremento di valutazione pari a -39,34%, non verrà riscattato e farà ritorno al Chelsea. La Serie A, però, potrebbe essere ancora una volta nel suo destino: Milan e Napoli sono sulle sue tracce, per quello che potrebbe essere un quarto trasferimento nel campionato italiano, dopo la doppia parentesi all’Inter e nella Capitale./nIncerto il futuro di Tammy Abraham (ABR09). L’inglese, dopo una stagione quasi completamente passata ai box per infortunio, vuole rilanciarsi e la Roma potrebbe non garantirgli il posto da titolare. Indiscrezioni descrivono il nuovo Milan di Fonseca come potenziale interessato, con numerose sirene d’oltremanica che vorrebbero riportare la prima punta in Premier League./nE allora da chi può ripartire la società capitolina? Ecco due nomi illustri che, oltre ad avere una carriera alle spalle di tutto rispetto, hanno un grande pro nell’essere svincolati di lusso e pronti, dunque, a trasferirsi senza esborso per il cartellino./nLente d’ingrandimento su Memphis Depay (DEP09) e Anthony Martial (MAR09). Stessa valutazione in piattaforma pari a 32 milioni, il primo sembra essere più pronto e la titolarità con l’Olanda agli Europei lo dimostra./nChiudiamo il reparto attaccanti con una trattativa ormai conclusa, in un asse di mercato da sempre molto caldo e discusso. Moise Kean (KEA18) si appresta a guidare il nuovo attacco della Fiorentina. L’ex Juve si trasferirà in Toscana per circa 18 milioni, tra parte fissa e bonus: nuovo ambiente e stile di gioco possono rilanciare l’italiano, volenteroso di conquistarsi un posto in Nazionale per i prossimi Mondiali. Sempre che ci qualifichiamo…/nIl gong del calciomercato è risuonato in tutta Europa e le trattative si scaldano di più ogni giorno che passa. E tu, se fossi un direttore sportivo, su chi punteresti? Con il FPeX – Football Players Exchange questo è possibile: non resta che accedere alla piattaforma, iscriversi e iniziare a negoziare i migliori giocatori dei top club del Continente./nMa come funziona il Football Players Exchange di CSA? Per operare nella piattaforma l’utente deve accedere tramite desktop, completare la procedura di registrazione e, importante novità, acquistare direttamente in euro o USDC i CSAT, garantiti dal cambio fisso 1 a 1 e che potrà in qualsiasi momento prelevare dopo averli riconvertiti nuovamente in euro. A quel punto potrà negoziare i calciatori che preferisce, puntando al rialzo o al ribasso delle quotazioni./nCome spiegato anche sul sito (clicca qui per accedere), i passaggi per iniziare a giocare sono i seguenti:",
      "date": "Ven, 5 Lug 2024",
      "url": "https://www.calcioefinanza.it/2024/07/05/fpex-calciomercato-estivo-protagonisti/",
      "author": "MARCO PALLADINO",
      "imgLink": "https://www.calcioefinanza.it/wp-content/uploads/2024/07/Giocatori-FPeX-calciomercato-estivo.webp"
    },
    {
      "id": "0.01359642259571006",
      "title": "San Donato, primo tavolo di lavoro per il nuovo stadio del Milan",
      "excerpt": "L’assessore alle Opere Pubbliche e Mobilità del Comune di San Donato, Massimiliano Mistretta, ha annunciato che entro fine luglio partirà l’accordo di programma.",
      "body": "Sembra tutto pronto per la partenza dell’accordo di programma in merito alla costruzione dello stadio del Milan, con relative opere collaterali secondo il progetto rossonero, nell’area San Francesco di San Donato Milanese. Come riporta l’edizione odierna de Il Cittadino, a dare conferma che ormai l’iter è pronto a partire è lo stesso assessore alle Opere Pubbliche e Mobilità, Massimiliano Mistretta./n«Riguardo la proposta di variante per la realizzazione dello stadio del Milan nell’area San Francesco, da parte dell’amministrazione comunale l’obiettivo è quello di aprire il tavolo di lavoro, con cui verrà dato avvio l’iter dell’Accordo di programma, entro la fine di luglio», le parole di Mistretta./n/n«Pertanto, prima della pausa di agosto, verrà insediato il Comitato per l’Accordo di programma, a cui parteciperanno i rappresentanti delle istituzioni coinvolte, nonché la segreteria tecnica, che prevede la presenza delle figure tecniche di singoli enti che per San Donato sarà il dirigente Domenico Martini», ha concluso l’assessore del comune di San Donato./nQuindi, sono tracciati i prossimi passi del percorso istituzionale che riguarda il progetto di un nuovo stadio per il Milan. E già nei prossimi giorni verranno presi contatti con Regione Lombardia, Città metropolitana e Ferrovie dello Stato che hanno tutte dato riscontro riguardo alla richiesta di adesione alla trafila burocratica che è stata loro inviata dal sindaco Francesco Squeri nell’aprile corso./nPoi, come annunciato dallo stesso primo cittadino, sarà il Comitato per l’accordo di programma a valutare l’eventuale coinvolgimento nel percorso amministrativo del Comune di Milano e del Parco Agricolo Sudmilano, enti i quali dovranno presentare rispettiva istanza, sulla base di quanto chiesto dal primo cittadino di Milano e del suo ambito metropolitano Giuseppe Sala.",
      "date": "Ven, 5 Lug 2024",
      "url": "https://www.calcioefinanza.it/2024/07/05/stadio-milan-tavolo-di-lavoro-accordo-di-programma/",
      "author": "REDAZIONE",
      "imgLink": "https://www.calcioefinanza.it/wp-content/uploads/2023/03/ac-milan-v-fc-internazionale-serie-a.webp"
    },
    {
      "id": "0.07178246413230902",
      "title": "Tanto Brasile ma non solo: ecco la top 11 della Coppa America 2024",
      "excerpt": "La rassegna continentale vede affrontarsi numerosi talenti che militano in club europei: il FPeX – Football Players Exchange stila la formazione dei più quotati in campo.",
      "body": "Il più longevo torneo calcistico per Nazionali riapre i battenti. La Coppa America, fin dalla sua prima edizione in terra argentina nel 1916, ha rappresentato una manifestazione piena di sorprese e partite memorabili./nQuest’anno si tratta della quarantottesima volta in cui le migliori squadre americane si sfideranno, la seconda negli Stati Uniti dopo il 2016. Il torneo, che ha preso il via nella notte con il match Argentina-Canada, culminerà con la finale di Miami prevista per domenica 14 luglio, giornata conclusiva anche di Euro 2024./nUna competizione che vedrà la voglia di conferma dell’Argentina, dopo il successo nell’edizione 2021; la necessità di rialzarsi del Brasile dopo la sconfitta in finale proprio contro gli odiati rivali; per non parlare dei padroni di casa Stati Uniti, come possibile outsider, e l’Uruguay che per ben 15 volte nella storia ha alzato il trofeo, addirittura sei volte più dei verdeoro./nUna rassegna continentale dall’assoluto livello che vedrà in campo tanti dei migliori giocatori presenti sul FPeX – Football Players Exchange di CSA, la piattaforma online in cui è possibile negoziare 400+ calciatori dei top campionati in Europa. Un mercato le cui valutazioni sono rese oggettive dall’algoritmo di Wallabies che, grazie a 7.000 variabili, rende trasparente la quotazione dei singoli./nLa borsa dei calciatori, per l’occasione, stila la top 11 dei convocati per la Coppa America 2024. La formazione tipo prende in considerazione i giocatori dal più alto valore di mercato e li dispone con un equilibrato 4-3-3. Dove potrebbe arrivare questa formazione non è dato sapersi, di certo spicca il talento sopraffino degli interpreti in campo./nPiù eterogenea di così non si può. Si parte dal nord, più precisamente in Canada. Questa è la nazionalità di Alphonso Davies (DAV19), terzino sinistro del Bayern Monaco. La sua Nazionale non è certamente tra le favorite e punta tanto sul suo estro, anche in fase offensiva. La sua valutazione di circa 62 milioni rispecchia il suo valore e lo rende il difensore più quotato nella Coppa America 2024./nPer la coppia di centrali difensivi ci si sposta nel Sud America e, per quanto riguarda i club di appartenenza, si atterra in Spagna. Eder Militao (MIL03) e Ronald Araujo (ARA04) difendono la porta della top 11: il primo è reduce da una stagione complicata al Real, a causa di un infortunio, ma la sua valutazione sfiora i 39 milioni; il secondo è stato quasi sempre titolare del Barcellona di Xavi e sarà una delle colonne portanti del suo Uruguay, con una quotazione pari a poco più di 38 milioni./nIl terzino destro, con compiti difensivi, è un ex conoscenza della Serie A. Attualmente al Tottenham, Cristian Romero (ROM17) si è preso la titolarità anche in Nazionale albiceleste. Oltre 37 milioni servono per strapparlo agli Spurs: il calciomercato estivo, unito a una grande performance in Coppa America, potrebbe farlo emigrare verso altri lidi più competitivi del club londinese./n/nNella non memorabile stagione del Newcastle, lui è quello che più di tutti si è contraddistinto. Per sopperire all’assenza forzata del neoarrivato Tonali, il peso dell’intero reparto è finito sulle spalle del brasiliano Bruno Guimaraes (GUI39). Sono ben 15 i bonus portati dal numero 39, tra gol e assist in stagione: numeri che hanno consentito al giocatore di sfondare quota 62 milioni di valutazione./nIl connazionale Lucas Paquetà (LUC10) sale sul gradino più basso del podio, grazie ad una quotazione pari a poco meno di 40 milioni. L’ex Milan è arrivato in doppia cifra tra gol e assist con il suo West Ham e nella selezione verdeoro sembra essere un insostituibile del c.t. Dorival Junior./nIl secondo centrocampista più quotato in Coppa America sarà il prossimo numero 8 del Real Madrid, erede designato di un certo Toni Kroos. Federico Valverde (VAL15) è il prototipo del giocatore moderno, unione perfetta di quantità e qualità: l’Uruguay non può che puntare fortemente sul tuttofare nativo di Montevideo, per un valore di mercato che si avvicina a quota 42 milioni./n/nL’attacco della Top 11 vede tre interpreti che hanno vinto i rispettivi campionati nazionali. Due di questi hanno sollevato anche la Champions League, sotto il cielo di Londra./nPartendo dai due esterni ecco che il Real Madrid torna a dominare. Considerata la stagione, dopotutto, non può essere altrimenti. I brasiliani Vinicius Jr (VIN07) e Rodrygo (ROD11) entrano di diritto in questa formazione./nIl primo è il giocatore più quotato dell’intera Coppa America 2024, con una quotazione che tocca la soglia di 185 milioni; il secondo è spesso sottovalutato dalla critica ma 17 gol e 9 assist in stagione non sono da tutti. Basti vedere come Rodrygo sia il giocatore, impegnato nella competizione, ad aver incrementato maggiormente il suo valore (+35,66%)./nAl centro del reparto offensivo ecco l’unico esponente del calcio italiano. E chi se non il capocannoniere della Serie A 2023/24. Lautaro Martinez (LAU10) si prende di diritto una maglia da titolare nella top 11 del FPeX – Football Players Exchange: il campione del mondo dell’Inter ha una valutazione di circa 64 milioni e vuole bissare la vittoria del trofeo, avvenuta nel 2021. Ha dimostrato in stagione di essere letale e se di fianco gioca un certo Leo in maglia 10…/n/nViene così delineata la formazione dei top listed della Coppa America 2024 nella borsa dei calciatori. E tu su quali di questi punteresti per la prossima stagione? Non resta che accedere alla piattaforma, effettuare l’iscrizione e iniziare a giocare proprio come un vero trader sui migliori calciatori in circolazione./nMa come funziona il Football Players Exchange di CSA? Per operare nella piattaforma l’utente deve accedere tramite desktop, completare la procedura di registrazione e, importante novità, acquistare direttamente in euro o USDC i CSAT, garantiti dal cambio fisso 1 a 1 e che potrà in qualsiasi momento prelevare dopo averli riconvertiti nuovamente in euro. A quel punto potrà negoziare i calciatori che preferisce, puntando al rialzo o al ribasso delle quotazioni./nCome spiegato anche sul sito (clicca qui per accedere), i passaggi per iniziare a giocare sono i seguenti:",
      "date": "Ven, 21 Giu 2024",
      "url": "https://www.calcioefinanza.it/2024/06/21/fpex-top-11-coppa-america-2024/",
      "author": "MARCO PALLADINO",
      "imgLink": "https://www.calcioefinanza.it/wp-content/uploads/2024/06/Top-11-Coppa-America-FPeX.webp"
    },
    {
      "id": "0.3002969990664516",
      "title": "«Italia non ti temo»: chi tenere d’occhio nel girone degli Azzurri",
      "excerpt": "Albania, Spagna e Croazia affronteranno la Nazionale di Spalletti a Euro 2024: il FPeX – Football Players Exchange di CSA presenta i giocatori che possono impensierire l’Italia.",
      "body": "L’ultima immagine di un Europeo è un portiere classe 1999 che esulta dopo un rigore parato. È la sera dell’11 luglio 2021, siamo a Wembley e Gianluigi Donnarumma ha appena parato il rigore decisivo a Bukayo Saka: l’Italia è campione d’Europa per la seconda volta, in casa dell’Inghilterra padrona di casa./nUn ricordo nitido nella testa degli italiani, e siamo certi anche degli inglesi, per un trofeo inaspettato, simbolo di rinascita dopo un anno e mezzo a combattere contro un avversario invisibile chiamato Coronavirus. Tre anni dopo la bussola indica qualche km più a est: sarà la Germania a ospitare gli Europei 2024, una terra di altri indelebili ricordi calcistici nella mente degli azzurri./nQuesta, però, è tutta un’altra storia. La Nazionale di Spalletti, nonostante sia detentrice del titolo, non arriva con i favori del pronostico e il girone B non è certo dei più agevoli: Albania, Spagna e Croazia sono pronte a rendere ostico il cammino dei quattro volte campioni del mondo./nPer capire la reale pericolosità degli avversari entra in gioco il FPeX – Football Players Exchange di CSA, la piattaforma online su cui è possibile negoziare 400+ giocatori dei top campionati europei. Delle tre squadre, in piattaforma, sono presenti ben 20 convocati dai rispettivi c.t./nLe performance dei singoli giocatori impatteranno sulle valutazioni in piattaforma, provocando un upgrade o downgrade della quotazione. Sarà esclusivamente il campo a dare il verdetto: toccherà all’algoritmo di Wallabies e alle sue 7.000 variabili esprimere la sentenza, senza alcuna influenza del mercato./nL’outsider in rampa di lancio, il tiki-taka mai domo e la concretezza mista a grande esperienza: ecco chi temere, nella borsa dei calciatori, tra Albania, Spagna e Croazia./nProbabilmente la “Cenerentola” del girone. L’unica apparizione nel torneo risale all’Europeo 2016 in Francia: quell’edizione vide un’eliminazione ai gironi dopo una vittoria e due sconfitte, non un brutto risultato per una outsider come l’Albania./nAl 59esimo posto del Ranking FIFA, la squadra allenata dall’ex calciatore Sylvinho non ha nulla da perdere. Oltre alla grande presenza della comunità albanese nel nostro Paese, da rimarcare è il grande numero di giocatori di tale nazionalità che militano nel campionato di Serie A./nLa difesa, infatti, poggia le basi su una coppia tutta “Made in Italy”: Berat Djimsiti (DJI19) e Marash Kumbulla (KUM24) comporranno la retroguardia che avrà il compito di arginare le avanzate di Scamacca e compagni. In particolare, il centrale dell’Atalanta è reduce da una buona stagione, titolare nel club vincitore della UEFA Europa League./nAttenzione massima deve essere posta su Armando Broja (BRO19), prima punta del Chelsea. Oggetto dei desideri del Milan, l’attaccante vuole riscattare una stagione complicata, ancora con evidenti strascichi dalla rottura del crociato di fine 2022. Sono infatti appena 2 i gol segnati in 27 presenze stagionali. L’Europeo sembra essere la vetrina ideale per mettersi in mostra, con la sua valutazione (23 milioni) pronta a esplodere./n/nTre volte campione d’Europa e l’ultima UEFA Nations League portata a casa. Sono solo alcuni degli highlights del palmares spagnolo europeo. La Nazionale del c.t. De La Fuente parte con i favori del pronostico nel girone B, forte di campioni affermati e giovani in rampa di lancio./nIl centrocampo titolare sarà composto da Fabian Ruiz (RUI08), Rodri (ROD16), il più quotato dell’intero girone con una valutazione di 95 milioni, e Pedri (PED08). Ergo, sicuramente sul podio dei reparti più completi dell’intera manifestazione. Il tiki-taka come legge suprema, con gli interpreti che anche nei rispettivi club fanno del possesso palla un mantra del loro gioco./nAi titolari si aggiungono soluzioni di alto livello come Dani Olmo (OLM07), Alex Baena (BAE16) e Mikel Oyarzabal (OYA10). In particolare, il giocatore del Villareal è reduce da una stagione di rilievo ed è il centrocampista spagnolo che meglio ha performato (+40,36%)./nNon da meno è il reparto offensivo che può contare sull’esperienza di Alvaro Morata (MOR07) e sullo strepitoso stato di forma di Nico Williams (WIL11), eletto dalla borsa dei calciatori come miglior attaccante 2023-24./n/nIl ruolino di marcia dei croati, nelle ultime competizioni disputate, è al limite del paradosso. Nelle precedenti due edizioni degli Europei il cammino della Croazia si è fermato agli ottavi di finale, in entrambe le occasioni; se invece si guardano i due Mondiali più recenti, si trova un finale persa a Russia 2018 e un terzo posto a Qatar 2022./nPiazzamenti da Nazionale forte, completa ma che, in campo europeo, non rispetta i pronostici. Il centrocampo formato da top player assoluti come Modric e Rakitic (neanche convocato) sta lasciando il posto a nuove leve, ma il ricambio generazionale è degno di nota./nTanti i giocatori croati che militano, o che hanno militato, in Serie A. L’ex Inter Mateo Kovacic (KOV08) è il perno del gioco del c.t. Dalic, ancora più completo dopo un anno alla corte del Manchester City di Guardiola. Mario Pasalic (PAS08) e Nikola Vlasic (VLA16) rappresentano cambi interessanti dalla panchina e sono giocatori di esperienza anche in campo europeo./nIl jolly di questa Nazionale è Joško Gvardiol (GVA24), difensore neocampione d’Inghilterra. L’ex Lipsia si è evoluto da semplice centrale a terzino di spinta, capace anche di realizzare alcuni gol di pregevole fattura (cinque in stagione). Il suo valore si attesta poco sopra 67 milioni e l’Europeo lo vede, senza alcun dubbio, tra i migliori nel suo ruolo./n/nIl debutto contro l’Albania, il passaggio intermedio contro la Spagna e la chiusura contro la Croazia. Tre partite difficilmente pronosticabili per gli azzurri, con l’equilibrio che si può rompere solo con grandi giocate dei singoli. Giocatori che saranno protagonisti sul FPeX – Football Players Exchange: non resta che accedere alla piattaforma e iniziare a negoziare i migliori calciatori d’Europa!/nMa come funziona il Football Players Exchange di CSA? Per operare nella piattaforma l’utente deve accedere tramite desktop, completare la procedura di registrazione e, importante novità, acquistare direttamente in euro o USDC i CSAT, garantiti dal cambio fisso 1 a 1 e che potrà in qualsiasi momento prelevare dopo averli riconvertiti nuovamente in euro. A quel punto potrà negoziare i calciatori che preferisce, puntando al rialzo o al ribasso delle quotazioni./nCome spiegato anche sul sito (clicca qui per accedere), i passaggi per iniziare a giocare sono i seguenti:",
      "date": "Ven, 14 Giu 2024",
      "url": "https://www.calcioefinanza.it/2024/06/14/fpex-avversari-italia-euro-2024/",
      "author": "MARCO PALLADINO",
      "imgLink": "https://www.calcioefinanza.it/wp-content/uploads/2024/06/Avversarie-Italia-FPeX-Euro-2024.webp"
    },
    {
      "id": "0.6596748638341358",
      "title": "Esultanza con simbolo di un movimento nazionalista turco: l’UEFA squalifica Demiral",
      "excerpt": "Il difensore giocherà ancora a EURO 2024 solamente in caso di accesso della Turchia alla finalissima della manifestazione.",
      "body": "La UEFA ha deciso di squalificare per due partite il difensore della Turchia Merih Demiral, resosi protagonista di alcuni gesti dopo il ì secondo gol messo a segno contro l’Austria, rete che ha regalato la qualificazione agli ottavi di EURO 2024 alla squadra di Vincenzo Montella./nIl calciatore ha mimato con le mani due lupi: si tratta del tradizionale saluto dei “lupi grigi”, un movimento estremista e nazionalista di destra della Turchia che divenne noto, tra l’altro, per il coinvolgimento nell’attentato a papa Giovanni Paolo II. Il saluto “politico”, oltre ad essere vietato dal regolamento della UEFA, è dichiarato fuori legge in Germania ed Austria dove sul caso sono intervenuti anche membri del governo./n/nPer questo motivo, la UEFA ha deciso di «sospendere il giocatore […] per un totale di due (2) partite delle competizioni per squadre rappresentative UEFA per le quali sarebbe altrimenti idoneo, per non aver rispettato i principi generali di condotta, per aver violato le regole fondamentali di comportamento decoroso, per aver utilizzato eventi sportivi per manifestazioni di natura non sportiva e per aver gettato discredito sullo sport del calcio»./nDemiral, dal suo canto, si era già espresso dopo la partita rivendicando la natura “patriottica” dell’esultanza: «Sono contento di averlo fatto per indicare l’identità turca – ha spiegato –. L’ho fatto perché sono fiero di essere turco. Ho visto che i tifosi lo facevano e ho voluto rispondere loro. Sono contento di averlo fatto». Come detto, il gesto, con l’indice e il mignolo alzati e le altre tre dita chiuse a punta per mimare il volto di un lupo, è comunemente associato in Turchia al movimento politico di estrema destra ultra nazionalista noto anche come “lupi grigi”./nQuesto simbolo viene utilizzato in Turchia generalmente dai politici del partito nazionalista di estrema destra Mhp, alleato in parlamento del presidente Recep Tayyip Erdogan, ma è stato usato anche da politici di altri movimenti, sempre nazionalisti e di destra. Secondo alcuni media, il simbolo è stato vietato in Austria nel 2019 e in Francia nel 2020 e se fatto in pubblico in questi Paesi può essere sanzionato con multe o pene detentive.",
      "date": "Ven, 5 Lug 2024",
      "url": "https://www.calcioefinanza.it/2024/07/05/demiral-squalifica-uefa-gesto-lupi-grigi/",
      "author": "REDAZIONE",
      "imgLink": "https://www.calcioefinanza.it/wp-content/uploads/2024/07/IMG_3068-scaled.jpeg"
    },
    {
      "id": "0.4403045172544769",
      "title": "Chiesa finisce sul mercato: la possibile plusvalenza per la Juventus",
      "excerpt": "La cessione del calciatore consentirebbe al club bianconero anche un risparmio importante sui conti 2024/25 tra stipendio e ammortamento.",
      "body": "Federico Chiesa non è più un punto fermo della Juventus. L’esterno d’attacco italiano, che veste la maglia bianconera da ormai quattro stagioni, sarebbe stato messo sul mercato dal club bianconero. Il calciatore non sarebbe centrale nel progetto di Thiago Motta, e la società ne vorrebbe quindi approfittare per recuperare risorse utili a finanziare l’ingresso di nuovi innesti./nSu Chiesa ci sarebbe l’interesse della Roma, un’operazione che si potrebbe concretizzare considerando che la Juventus sarebbe pronta a chiedere un investimento ben lontano dai quasi 45 milioni di euro versati alla Fiorentina per il suo acquisto. Questo il costo storico del calciatore al 31 dicembre 2023, che non tiene oltretutto conto dei 10 milioni versati (3+7) per il prestito biennale prima del riscatto./n/nInsomma, parliamo di un’operazione complessiva da 55 milioni di euro finora. Ma quanto chiede la Juventus per l’addio del calciatore? E come impatterebbe l’operazione a bilancio? Secondo le indiscrezioni della stampa sportiva, la Juventus si accontenterebbe di 25 milioni di euro complessivi, tra 20 milioni di base fissa e ulteriori 5 milioni di bonus./nIl valore a bilancio di Federico Chiesa era pari a poco più di 21,4 milioni di euro al 31 dicembre 2023, ultimo dato di bilancio ufficiale disponibile. Considerando il contratto in scadenza nel 2025, secondo le stime di Calcio e Finanza il suo valore netto è sceso a quota 14,3 milioni di euro circa alla data del 30 giugno 2024./nSe fosse ceduto per 20 milioni di euro, Chiesa consentirebbe di fare registrare una plusvalenza di 5,7 milioni di euro circa alla Juventus. A questa cifra andrebbe poi aggiunto il risparmio sui conti 2024/25, che tra ammortamento e stipendio lordo ammonterebbe a 23,5 milioni di euro circa. Se così fosse, l’effetto positivo della cessione sarebbe pari a 29,2 milioni di euro sui conti 2024/25.",
      "date": "Ven, 5 Lug 2024",
      "url": "https://www.calcioefinanza.it/2024/07/05/chiesa-plusvalenza-juventus-impatto-a-bilancio/",
      "author": "MARCO SACCHI",
      "imgLink": "https://www.calcioefinanza.it/wp-content/uploads/2024/07/juventus-v-ac-monza-serie-a-tim.webp"
    },
    {
      "id": "0.08480888938749506",
      "title": "Inter, ufficiale l’accordo con Bper: darà il nome alla Pinetina e non solo",
      "excerpt": "Confermato l’accordo tra la banca del gruppo Unipol e il club nerazzurro: il centro sportivo di Appiano Gentile cambia nome.",
      "body": "Ora è ufficiale, dopo l’anticipazione di stamattina: BPER amplia la sua partnership con l’Inter e in particolare darà il nome al centro sportivo di Appiano Gentile, subentrando così a Suning. La banca del gruppo Unipol, inoltre, sarà anche sponsor di manica per le maglie di allenamento e del prepartita del club nerazzurro./nIl comunicato:/nBPER e FC Internazionale Milano rinnovano e ampliano la loro partnership, annunciando il proseguimento del rapporto fino alla stagione 2025/26 con importanti novità./nBPER, già Official Banking Partner del Club nerazzurro per la stagione sportiva 2023/24, diventerà Official Training Centre Naming Rights Partner, dando un nuovo nome al centro sportivo di Appiano Gentile, che sarà ribattezzato BPER Training Centre in memory of Angelo Moratti e sarà Official Training Kit Sleeve Partner con il suo logo sulla manica dei training kit di Prima Squadra sia Maschile che Femminile, e sulla manica dei kit pre-match per le competizioni domestiche./n/nIl brand avrà anche maggiore visibilità sui LED a bordocampo durante i 90 minuti dei match che si svolgeranno presso lo stadio di San Siro./nLa partnership tra Inter e BPER è nata grazie alla pluriennale e proficua collaborazione di entrambe le società con Mastercard, già partner del Club nerazzurro dal 2018. Nel dettaglio, questa collaborazione permetterà di continuare ad offrire a consumatori, fan dell’Inter e possessori di carte Mastercard esperienze esclusive e uniche a tinte nerazzurre./nUna di queste sarà la possibilità di richiedere una speciale carta prepagata BPER del circuito Mastercard, celebrativa della seconda stella nerazzurra e in tiratura limitata (1908 copie, per ricordare l’anno di nascita del Club) che sarà disponibile dall’8 luglio sul sito BPER.it e presso le Filiali della Banca./nAlessandro Antonello, CEO Corporate di FC Internazionale Milano, ha dichiarato: “Siamo molto orgogliosi ed entusiasti di proseguire questo accordo con BPER, supportati anche dall’importante collaborazione e legame con Mastercard, entrambe realtà leader nei settori di riferimento. Continueremo questo percorso congiunto per altre due stagioni, avendo l’opportunità di evolvere ulteriormente la nostra collaborazione, a testimonianza dell’importante lavoro svolto insieme in questo primo anno e del valore del brand Inter a supporto dei grandi players nazionali ed internazionali al di fuori del mondo dello sport”./nGianni Franco Papa, AD di BPER, ha aggiunto: “Siamo felici di rafforzare questa collaborazione con Inter, una delle massime espressioni calcistiche italiane e internazionali, che ha realizzato importanti risultati e reso orgogliosi i propri tifosi. Essere al fianco di una realtà sportiva così importante ci permette di condividere insieme a chi ama lo sport i valori che guidano la nostra Banca: passione, impegno e spirito di squadra”./nSecondo le indiscrezioni, come riportato nelle scorse settimane da FcInter1908, la banca dovrebbe garantire al club nerazzurro un incasso annuale pari a circa 3 milioni di euro.",
      "date": "Ven, 5 Lug 2024",
      "url": "https://www.calcioefinanza.it/2024/07/05/inter-bper-sponsor-appiano-gentile-manica-maglia-allenamento/",
      "author": "REDAZIONE",
      "imgLink": "https://www.calcioefinanza.it/wp-content/uploads/2024/07/IMG_3073-scaled.jpeg"
    },
    {
      "id": "0.05903707121053799",
      "title": "Ufficiale, Zaniolo-Atalanta: le cifre dell'affare. Incassano anche Inter, Fiorentina e Roma",
      "excerpt": "L’esterno d’attacco classe 1999 torna in Serie A dopo le esperienze in Turchia con il Galatasaray e in Premier League vestendo la maglia del West Ham.",
      "body": "Dopo aver finalizzato il riscatto dal Milan di Charles De Ketelaere, l’Atalanta ha concluso positivamente con il Galatasaray il prestito oneroso con diritto di riscatto di Nicolò Zaniolo, che torna così in Serie A, dopo l’ultima stagione giocata in Premier League con il West Ham./nNella giornata di oggi, la società turca ha comunicato ufficialmente la chiusura dell’affare con l’Atalanta e le cifre ufficiali che il club bergamasco riconoscerà ai campioni in carica in Turchia, sia per quanto riguarda l’ammontare relativo al prestito che per l’opzione di riscatto che i bergamaschi possono esercitare a giugno 2025./n/nPer il prestito oneroso, valido fino al 30 giugno 2025, l’Atalanta riconoscerà 6,4 milioni di euro. L’accordo, come detto, prevede poi un’opzione di riscatto in favore dei bergamaschi che per esercitarla, e quindi prelevare a titolo definitivo il cartellino di Zaniolo, dovrà spendere 15,5 milioni./nIn totale quindi, l’affare Zaniolo potrebbe costare all’Atalanta, qualora il club bergamasco esercitasse il diritto di riscatto, 21,9 milioni. A questa cifra si potrebbero aggiungere i bonus, che possono arrivare a un massimo di 2 milioni, così da far arrivare l’esborso totale massimo per i nerazzurri di Bergamo a 23,9 milioni./nL’ennesimo trasferimento di Zaniolo, inoltre, permette di incassa il cosiddetto contributo di solidarietà, previsto dal Regolamento FIFA, a Roma, Fiorentina, Inter ed Entella, formazioni che hanno accolto nel loro settore giovanile l’esterno d’attacco classe 1999./nTrattandosi di un prestito oneroso con diritto di riscatto, le società citate iniziano a incassare la cifra a loro riservata dal contributo di solidarietà sin da subito, ma solo per i 6,4 milioni che l’Atalanta pagherà per il prestito. Mentre, in un secondo momento, qualora i bergamaschi esercitassero il loro diritto di riscatto, ecco che Roma, Fiorentina, Inter e Virtus Entella potrebbero accedere alla loro rispettiva seconda parte del contributo di solidarietà./nPer quanto riguarda la prima parte, quella relativa al prestito oneroso di 6,4 milioni, il contributo di solidarietà che viene riconosciuto è il seguente:/nEd ecco, invece, l’ammontare del contributo di solidarietà qualora l’Atalanta riscattasse dal Galatasaray il cartellino di Zaniolo per 15,5 milioni:/nQuindi, in caso di riscatto dell’Atalanta, la cifra totale per il contributo di solidarietà sarebbe la seguente:",
      "date": "Ven, 5 Lug 2024",
      "url": "https://www.calcioefinanza.it/2024/07/05/zaniolo-atalanta-cifre-affare/",
      "author": "REDAZIONE",
      "imgLink": "https://www.calcioefinanza.it/wp-content/uploads/2024/07/zaniolo.webp"
    },
    {
      "id": "0.745868420488189",
      "title": "DAZN lancia Goal Pass: i dettagli del nuovo piano di abbonamento",
      "excerpt": "La piattaforma di sport in streaming ha lanciato un nuovo piano di abbonamento per la prossima stagione: ecco quanto costa e cosa offre.",
      "body": "DAZN si prepara a lanciare sul mercato italiano un nuovo piano di abbonamento, che consentirà ai tifosi interessati di avere accesso a parte dei contenuti della piattaforma di sport in streaming, comprese alcune partite del campionato di Serie A 2024/25. Il nuovo piano è stato denominato “Goal Pass” ed è rivolto a chi ama lo spettacolo del calcio internazionale e non vuole rinunciare anche a quello italiano./nIl nuovo Pass si va ad aggiungere ai già disponibili Start, Standard e Plus, completando così l’offerta sportiva di DAZN. Disponibile già per l’acquisto (clicca qui per abbonarti), Goal Pass permette di seguire e vivere, ogni giornata, le emozioni de LALIGA EA SPORTS lasciandosi trasportare dalla magia della competizione spagnola e delle sue squadre che rendono unico questo campionato di stelle, conosciuto in tutto il mondo per l’interesse che catalizza da sempre ElClasico, ma anche grazie alle grandi rivelazioni che il campionato spagnolo riesce a dare ogni anno./n/nNon solo, tutti i tifosi potranno vivere il meglio del campionato portoghese lasciandosi conquistare dal gioco spettacolare e coinvolgente de La Liga Portugal Betclic e di squadre come Porto, Benfica e Sporting Lisbona. Spazio anche per il calcio femminile con le partite della UEFA Women’s Champions League per seguire la massima competizione calcistica europea per club in cui si sfideranno le squadre più forti d’Europa./nCompetizioni internazionali ma anche il grande calcio italiano: Goal Pass metterà infatti a disposizione degli utenti le 3 partite in co-esclusiva della Serie A Enilive su 10, ogni turno, e gli highlights di tutti i match del massimo campionato italiano. Inclusi nel Pass anche una serie di contenuti di approfondimenti e lo show della domenica./nMa quanto costerà il nuovo piano? Di seguito tutti i prezzi, in base alla tipologia di abbonamento scelta:/nIl piano è dunque disponibile a partire da 10,75 euro al mese se si sceglie il Piano Annuale con pagamento anticipato (129 euro all’anno). Con questa modalità il risparmio è di 3 euro al mese (per un totale complessivo di 36 euro all’anno) se confrontato con il Piano Annuale dilazionato a 13,99 euro al mese per 12 mensilità e di circa 9 euro al mese (per un totale complessivo di oltre 100 euro all’anno) rispetto al pagamento mensile di 19,99 euro./nCon quanti dispositivi si potrà utilizzare il piano Goal Pass? L’abbonamento permette di guardare in contemporanea i contenuti su due dispositivi se connessi alla stessa rete internet, esattamente come nel caso del Piano Standard.",
      "date": "Ven, 5 Lug 2024",
      "url": "https://www.calcioefinanza.it/2024/07/05/dazn-goal-pass-prezzi-dettagli-dispositivi/",
      "author": "MARCO SACCHI",
      "imgLink": "https://www.calcioefinanza.it/wp-content/uploads/2023/10/fbl-ita-seriea-milan-lazio-tv-dazn-1.webp"
    }
  ]
}